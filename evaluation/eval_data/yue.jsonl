{"text": "市花 洋紫荊\n275px香港位置 \n地位 \n特別行政區\n政府總部所在地 \n金鐘添馬政府總部\n官方語言常用語言 \n中文、英文粵語、英文\n政府主要官員\n- 行政長官\n- 政務司司長\n- 財政司司長\n- 律政司司長\n- 首席法官\n- 香港立法會主席\n\n李家超\n陳國基\n陳茂波\n林定國\n張舉能\n梁君彥\n面積\n- 管轄總面積\n- 水面面積\n- 土地面積\n- 水面面積嘅百分比\n\n2,755.03平方千米\n1,647平方千米\n1,106平方千米\n59.8%\n人口\n- 人口（2023年）\n- 人口（2021年）\n- 人口密度\n\n7,498,100人\n7,413,070人\n6,801平方千米\n生產總值（國際匯率）\n- 總共\n- 每個人嘅生產總值\n（2018年估計）\n3,417億美金（排第44）\n48829美金（排第10）\n開埠嘅日期\n穿鼻草約1841年1月25號\n做咗英國殖民地1841年1月26號\n南京條約1842年8月29號\n特區成立嘅日期\n主權由英國移交畀中華人民共和國1997年7月1號\n通貨 \n港紙（HKD）\n時區 \nUTC+8（香港標準時間）\n行車方向\n靠左行（右軚）\n域名 \n.hk\n長途電話代號 \n852\n（Hong Kong），全名香港特別行政區（Hong Kong Special Administrative Region；縮寫：Hong Kong SAR或HKSAR）係中國嘅一個特別行政區。香港人口750萬，面積1106平方公里，令到香港成為全世界人口密度第四高嘅地方。\n1841年第一次鴉片戰爭，清政府簽署《南京條約》割讓香港島俾英國，香港開埠。隨住1860年第二次鴉片戰爭清政府簽署《北京條約》，同埋1898年《展拓香港界址專條》簽訂，英屬香港嘅範圍分別拓展到九龍同新界。1941到1945年間受到第二次世界大戰波及，香港淪陷由日軍統治。1997年香港主權移交，香港嘅宗主國由英國變成中國，香港特別行政區成立。原則上，香港根據基本法實行一國兩制，維持住原有同中國大陸唔同嘅政經制度。\n香港曾經以人煙稀少嘅漁農村為主，但經過184年嘅發展，香港轉變成全世界其中一個最重要嘅金融商業中心。香港係全世界繼紐約同倫敦之後嘅第三大金融中心，第九大出口經濟體，第八大進口經濟體。港元係全世界流通量第九高嘅貨幣。香港亦都擁有住全世界最多嘅摩天大廈，最多嘅高淨值人士同第七多嘅百萬富翁人口。香港嘅人類發展指數係0.956，全世界排第四，亦都擁有全世界最高嘅預計壽命。\n雖然香港擁有全世界最高嘅人均收入，但係香港嚴重貧富懸殊，嘅房屋供應同租金高企嘅問題亦都十分嚴重。近年香港嘅人權同自由係經歷應對2019年反逃犯條例修訂運動嘅2020年《港區國安法》同2024年《基本法第23條》立法之後亦急劇趨向惡化，民主指數排第八十七，新聞自由指數排八十，而且有持續下降趨勢。\n\n**名**\n香港嘅雅稱包括Hoeng1Gong1、Dung1Fong1Zi1 Zyu1，減筆叫gong2，自稱bun2gong2。本地人統稱香港人或港人（Hong Kong People, Hongkongers, Hongkongese）。\n733年唐設屯門軍鎮，屯門因此成為最早出現係中國古籍嘅香港地名，係《新唐書》多次出現。韓愈《贈別元十八協律》詩之六曰：「屯門雖雲高，亦映波濤沒」；劉禹錫《踏浪歌》曰：「屯門積日無回飊，滄波不歸成踏潮。」九龍地名最早係1552年應檟《蒼梧總督軍門志》出現，而香港地名最早1596年郭棐《粵大記》出現，當時標記嘅「香港」唔係香港島，而係鴨脷洲。清係銅鑼灣天后廟一帶有紅香爐水汛，1730年陳倫炯《沿海全圖》標記香港島做「紅香爐」。\n1767年，英國最早用范春洲（Fan Chi Chow）標記香港島。1778年，西方海圖第一次標記做「HE-ONG-KONG」。1810年代，英國東印度公司曾經勘探珠江口香港一帶地形，地圖標記「紅江」（Hong Kong）。至此之後，香港嘅英文名大致定咗落嚟。直到1926年政府正式採用兩個字嘅名之前，一個字嘅英文名（Hongkong）亦都十分常見。\n「香港」嘅詞源有好多種詮釋：香木港口、香江溪流、香姑、紅香爐等等，其中最可信嘅係香木港口嘅講法：相傳香港曾經作為沉香木嘅轉口港，從東莞運送「莞香」，主要遠銷南洋或者賣返大陸。以前尖沙咀叫香埠頭，石排灣又是香市港口，港口香木出聞名，因而被叫做香港。\n\n**歷史**\n\n**簡述**\n香港史可追至新石器時代，但要到秦朝出兵嶺南後，至正式納入中原版圖。至於轉變成大城，要由大清國講起。\n清道光二十年（西元1840年），英國同大清打第一次鴉片戰爭。第二年，喺1841年1月26號，英軍喺上環舉行升旗禮將香港島屬領，後人稱為「開埠日」，而英國人亦喺島嘅東北岸起域多利亞城。1842年，清廷簽署《江寧條約》，正式割讓香港島畀英國。1860年，清廷再簽《北京條約》，割讓埋九龍半島。1898年，清廷又簽《展拓香港界址專條》，租新界畀英國九十九年，於是三地合埋就成為咗依家嘅「香港」。除咗被日本佔領嗰三年零八個月，其餘時間香港都係英國嘅殖民地。\n1984年，中國總理趙紫陽同英國首相戴卓爾夫人分別代表中英兩國簽咗《中英聯合聲明》，中華人民共和國政府保證，香港一定會喺1997年後至少有五十年嘅高度自治，維持返香港本來嘅制度同埋生活方式。英國喺1997年約滿期後嘅7月1號，按《中英聯合聲明》，將新界租地連同香港島、九龍半島割地嘅主權一次過移交畀中華人民共和國。\n\n**詳述**\n考古證明，香港喺舊石器時代就有人住。喺西貢半島北岸黃地峒，有石器同整石器嘅架生。喺新界同大嶼山好多地方，都搵到新石器時代嘅遺址。旺角（以前叫「芒角」）就曾經係東漢、隋朝同唐朝人做陶器嘅地方。李鄭屋古墓亦證明香港喺東漢嗰時，畀番禺管。喺唐朝嗰陣，香港由廣州寶安縣管，嗰陣軍隊就係駐喺而家嘅屯門（屯兵之門），而呢區個名就係咁嚟㗎喇。\n喺南宋嗰陣，嗰時得8歲嘅皇帝仔宋端宗趙昰畀大元大軍一直追到嚟香港。聽講佢同佢細佬趙昺（有啲人叫宋帝昺）曾經喺一嚿石頭度唞過，之後啲人就叫呢塊石做宋王臺。後來趙昺登基，但係啲元兵係咁殺到嚟，佢就經淺灣（即係家陣嘅荃灣）向西面過海去新會，但係當架船駛到而家深圳蛇口左近嘅崖門嘅時候，大元大軍追到嚟，於是乎陸秀夫就孭住得嗰八歲嘅皇帝仔阿昺喺崖山跳海自殺身亡。\n大明嗰時，就因葡萄牙想侵犯，明軍出兵同葡萄牙人開戰，雙方喺屯門對開海域激鬥，大家都叫場仗做屯門海戰。到大清時香港係歸新安縣九龍司管，呢處記事寥寥無幾，但朝廷同海盜喺香港水域海戰嘅事蹟就反而有唔少，最出名就係張保仔，香港啲離島有好多佢嘅賊竇。後尾英國人去省城之前都會揀嚟香港先，兼攞埋水。1816年英使去北河見皇帝之前，7月10號到13號之間經過香港，就行過香港島。\n喺1841年（道光二十一年）第一次鴉片戰爭期間，英國軍隊佔領香港島，香港開埠。大清打輸咗場仗，仲喺之後嗰年簽咗《南京條約》，將香港島割讓咗畀英國。之後清廷又輸畀英法聯軍，簽下《北京條約》，將九龍半島裏面近住香港島，成日搞事嘅地方，連埋昂船洲一齊割讓畀英國。由於清廷已經好唔掂，所以喺九龍半島上嘅新邊界只係用好矮嘅鐵絲網分隔開，位置就係喺今日嘅界限街。喺1898年，英國同清廷簽《展拓香港界址專條》同其他一系列嘅租借條約，租借埋新九龍、新界同附近嘅兩百幾個離島，租期係九十九年，但就唔包括九龍城寨。\n中華民國成立之後，國民政府本來係想取消《南京條約》同《北京條約》，但好快就搞唔掂。因為北伐呢單嘢搞到國民黨政府，唔得閒諗住攞返香港嘅主權。但係嗰陣香港政府仲有開放中港邊界，兩地市民重可以自由咁來往。嗰陣唔少香港人都同清時一樣，除咗捐錢返去之外，仲身體力行加入國民政府做嘢。前國民政府外長伍廷芳，就係嗰陣嘅香港名流喇。\n中國抗日戰爭爆發後，日軍喺1938年登陸廣東，仲好快咁佔領埋廣州同附近嘅地方。之後香港嘅唐人支持抗戰，出錢出力。日本軍政府因為咁樣表現不滿，曾經好多次同英國嘅領事抗議。喺1941年12月8號，日本偷襲珍珠港之後幾個鐘，就攻打馬來亞同走過深圳河打香港。嗰時日本同香港義勇軍、加拿大兵，重有印度人同西人嘅英軍打咗好多場好激烈嘅仗。最後因為駐港英軍嘅戰力唔夠，喺1941年12月25號聖誕節嗰日，港督楊慕琦宣佈向日本投降，開始咗香港三年零八個月嘅日治時期。日治嗰陣，日本人為咗方便統治，好多次將啲窮人逼返去中國住。由於日軍對居民殘酷，到咗香港被佔領嘅中期，新界地區嘅居民響應東江游擊隊，喺香港成立港九縱隊，加入對抗日本嘅武裝勢力，參加者多數係而家叫傳統左派嘅人。而部份走甩嘅英軍，亦成立英軍服務團，喺香港同廣東之間抗日。\n香港旗（1959－1997年）\n香港盾徽（1959－1997年）\n打贏日本之後，中華民國政府一度喺聯合國上要求要收返香港，但礙於嗰陣國共內戰已經開始咗，佢再一次冇能力同英國政府攞返香港。當中國共產黨喺1949年成立咗中華人民共和國政權之後，中、英雙方喺香港嘅問題上達成協議：中方唔諗住收返香港主權，亦都唔理國民政府嘅軍民喺香港嘅活動，用嚟換取英國對中華人民共和國嘅承認。於是喺1950年，英國承認中華人民共和國嘅成立，變咗係第一個承認中華人民共和國嘅西方國家。而後來由於中華人民共和國喺韓戰激嬲西方世界，搞到畀佢哋禁運，令到香港變成中華人民共和國嘅轉運物資、徵集資金、收集情況嘅唯一窗口。喺1950年代中，右派工會暴動，中華民國政府嘅情報人員從此就唔畀再入香港。\n1966年，中國大陸開始搞文化大革命，而且紅衛兵好多次想越過中港邊境。後來香港左派公然響應中國境內造反派嘅號召，喺香港好多地方搞暴亂，即係「六七暴動」。嗰陣喺香港街頭擺滿寫住「同胞勿近」嘅真假「菠蘿」（即係土製炸彈），搞到香港人好驚又好亂。後來中華人民共和國總理周恩來話唔諗住收返香港，先平息到呢件事。\n經歷過1960年代尾嘅暴動，香港政府喺1970年代初調整咗政策方針，開始諮詢華人嘅意見，逐漸納華人入政府做決策。1973年香港經歷咗一次經濟衰退，不過自從1974年就開始咗有廿幾年咁長嘅高速增長。1970年代中香港地鐵開始動工、廉政公署成立、九年免費教育開始實施、同埋公共房屋計劃進一步擴展等等，都為香港未來嘅「經濟奇蹟」奠定咗基礎，令到香港喺1980年代初成為世界著名嘅「亞洲四小龍」之一。\n喺1970年代初期，由於新界土地契約問題，令到英國同香港政府需要考慮香港前途嘅問題。英國政府曾經好多次要求中華人民共和國政府延續新界嘅租約，但都畀佢拒絕咗。不過，喺1970年代尾，「香港前途問題」已經變成中英兩國嘅正式議題，但究竟係邊方面先提出轉移香港政權，街外人都有唔同嘅講法，不過唔理邊個先提出，「香港前途問題」搞到中英兩國開始咗差唔多廿年嘅爭拗。\n喺1980年代初時，英國曾經提出過分拆香港嘅「主權」同「治權」，前者畀返中國，而英國就只有治權。唔少香港傳統上流社會嘅政治同商界精英，開始嗰陣都支持有關嘅建議。傳統英國資金嘅商業機構，好似滙豐銀行、怡和洋行都有幫手遊說。\n嗰陣時商界年輕領袖李鵬飛帶埋其他香港工商界精英，成立咗個「青年才俊團」上去北京交流，仲得到嗰陣時嘅領導人鄧小平接見。當佢哋提出分拆主權同治權嘅建議時畀鄧小平「好惡咁鬧」，結果遊說就失敗咗。中國嗰陣堅持一定要「收回」香港，不過香港人仲可以享有「高度自治、港人治港」，呢樣就變成中英兩國談判時唯一嘅框框。\n最終，香港主權喺1997年7月易手，成為中華人民共和國第一個特別行政區。此後有亞洲金融風暴、沙士瘟疫、金融海嘯等大事。2003年7月1號，有七一大遊行，反對香港政府施政同香港基本法第23條立法，間接令董建華辭任香港行政長官。2014年又發生咗雨遮革命，目的係要求撤回全國人民代表大會常務委員會通過嘅「8·31決議」、香港實現真普選等等，但以失敗告終。2019更加發生咗1997年以嚟最大規模嘅反送中運動，示威者提出咗「五大訴求」，包括撤回逃犯條例修訂草案，撤回示威「暴動」定性等等，但最終淨係實現撤回修例草案嘅訴求，而且仲間接推動咗香港國安法嘅修訂。\n\n**政治**\n香港嘅政治係由1841年開埠後開始計起，最初係由英國人發展同埋管理，跟住先慢慢開始有華人參與。香港嘅主權歸屬問題，喺二十世紀尾因去殖民化運動而受到國際關注，中華人民共和國同埋英國經過近廿年磋商，最後決定喺1997年移交主權，結束咗香港156年嘅殖民地歷史。主權移交後，香港成為中華人民共和國嘅特別行政區，以一國兩制形式平衡兩地之間政治同社會上嘅差異。主權移交後嘅政治爭議，多數涉及憲制性文件《基本法》嘅架構下，香港民主發展嘅步伐。另外，有關法治同言論自由，仲有無主權移交前嘅保障，中共對香港政治事務嘅影響力亦引起大眾關注同爭議。就似係咁，香港先後喺2014年同埋2019年爆發雨遮革命同反逃犯條例修訂運動。\n\n**地理**\n250px\n香港範圍，大約喺南北北緯22度9分到33分之間，東西東經113度50分到114度26分之間。\n香港係珠江口東南面嘅一部分，位於澳門以東60公里（37英里），香港大致上有香港島、大嶼山、九龍同埋新界呢幾部份。九龍半島北面黐住新界，新界隔住條深圳河連住中國大陸。有262個島，當中大嶼山最大、新界最多人、鴨脷洲人口密度最高。全香港最高嘅地方係大帽山，有958米，即係3142呎咁高。低窪地方就主要集中喺香港西北部嘅元朗。\n香港呢個名係由今日香港仔嗰頭走出嚟嘅。而今日香港個港就唔喺香港仔，而係喺隔開港島同九龍嘅維多利亞港，係全世界最深嘅港口之一。\n香港大部分土地都冇起樓，屬自然地方。香港山多平地少，而且山坡好斜。香港總面積1104平方千米，當中開發咗嘅唔夠四份一。其餘嘅地多數都係綠色嘅，包括總共佔咗香港四成土地嘅郊野公園。香港大部分開發咗嘅區域包括九龍，港島北部同新界散落嘅地區。\n香港有條水蛇春噉款嘅海岸線，又長、又攣，無厘規律。就係因為有條噉嘅海岸綫，香港有好多海灣、河流同埋沙灘。\n\n**國際地位**\n美國喺2020年代之前，曾經將香港同中國大陸分開對待，但自後2019年反修例運動之後，逐漸將香港嘅優待地位取消，將香港睇成中國大陸一部份。2023年底開始，美國政府喺美國嘅正式法律文件入面，包括咗美國聯邦法規（Code of Federal Regulations），將香港列入做美國主要嘅海外敵手（Foreign adversary）之一。\n\n**天際線**\n\n**生態**\n香港濕地公園\n香港雖然面積細，但物種豐富程度絕對可以同鄰近嘅臺灣相比。\n受到地形限制，香港大概有七成半嘅土地屬於郊區，未開發成為市鎮 。由於受香港城市擴張嘅影響，郊區同城市嘅距離非常近，市民同埋遊客可以喺短時間之內去到郊區。2005年，去郊野公園行山、燒嘢食、露營同其他活動嘅人次達一萬二千。郊區裏面嘅自然生態盎然，有多種香港稀有、獨有嘅品種棲息，同稠密嘅市區發展形成強烈嘅對比。呢啲潛在嘅自然生態旅遊資源，獲得政府近年進行評估發展 。\n新界西北係香港生態嘅稀有郊區，例如：喺新界西北嘅米埔。\n政府喺郊區開闢咗郊野公園三十三個，同埋特別地區22個，共佔地 416.44平方千米，即全港土地大約三成八。呢啲地域受到法例保護，交由漁農自然護理署（漁護署）管理。郊野公園主要係為市民提供郊野康樂設施，而特別地區則主要為保護自然生態環境。除咗郊野公園，香港亦設有海岸公園四個同海岸保護區一個，同樣受到法例保護。海岸公園同保護區面積有 24.30平方千米，畀市民欣賞珊瑚等海洋景觀同生物，亦可以潛水、扒獨木舟、玩風帆同埋喺海底影相等活動 。\n政府指定嘅郊野地區，受到法例保護，兼且有漁護署管理，自然生態環境得以維護發展。\n\n**氣候**\n香港氣候係亞熱帶氣候。年中半年似溫帶。\n\n**經濟**\n香港經濟市場上行緊資本主義，有自由市場政策、低税率，政府唔干預市場。香港係全球金融、貿易嘅重要中心，有全亞太區最集中嘅公司總部羣。香港嘅人均國民生產總值同埋城市生產總值都係全中國最勁嘅。以購買力平價嚟計，香港超越埋歐洲四大經濟體系，即係英國、法國、德國同埋意大利，亦都勁過日本。\n殖民地時代嘅香港政府跟英國嘅規矩，將香港呢個經濟體系嘅運作交畀私營機構主導嘅市場經濟。1980年打後，港府通常都打積極不干預呢張牌，無為而治；而香港都成日畀人用嚟做自由放任政策嘅例子，最出名嘅就係佛利民。美國傳統基金會1995年開始編輯經濟自由度指數，香港連續十三年排頭位。喺菲沙研究所嘅2006年世界經濟自由報告，香港亦喺經濟自由呢項排第一。\n香港嘅耕地同天然資源比其他地區少，所以好多食物同原料都要靠入口。香港係全世界第十一大嘅貿易單位，入口同埋出口嘅總值大過國民生產總值。有114個國家喺香港有領事館（2006年數字），係全世界最多嘅一個城市。香港嘅大部分出口產品都係轉口產品，即係啲喺境外生產嘅嘢，經過香港轉運去第二度，通常係中國大陸。香港回歸之前，香港同大陸之間已經有深入嘅貿易關係。因為香港自治，所以香港可以繼續做一個資金同埋資源流入大陸嘅落腳點。香港亦都係大陸同埋臺灣通航之間嘅一個轉機點。\n香港用嘅通貨係港紙。最大面額係1000蚊。1983年起，聯繫匯率制度將港紙同美金之間嘅匯率限住喺每 7.75 至 7.84 蚊港紙兌一蚊美金。\n2006年，香港嘅人均收入以38,127美元佔國內生產總值位居世界第6，領先瑞士、丹麥同日本等國家。尤其喺國內生產總值以2531億美元排名第40位。\n\n**住民**\n香港人口超過七百萬，以唐人爲主，亦有西人、印度、巴基斯坦、菲律賓、尼泊爾、印尼、越南等其他種族，有啲祖先嚟咗香港超過一百年。亦有唔少南洋唐人後代住喺香港。香港人主要講廣東話，其次係英文、國語，各種各族家鄉話都有，好似福建話、潮州話等。\n\n**語文**\n香港以粵藉華人為主，自然講廣東話最多，不過當仲喺英國殖民地時，英文先係官方話，廣東話係無憲制地位。1970年之後，廣東話嘅地位先得到香港法例第5章《法定語文條例》確認，成為官方語言。但係法律冇講明「中文」係指乜（唐人嘅語言有好多種，包括廣東話、閩南話、上海話等），結果九七主權移交後就出現「兩文三語」政策，兩文即係中文同英文，三語即係廣東話、普通話、英文。「兩文三語」都係喺香港最多人講同寫嘅語言。至於中文書寫，傳統以嚟都係以正體中文為主，但九七回歸後，香港同大陸來往多咗，簡體字亦多人用咗，加上法律對中文字冇明確嘅定義，所以簡體字同正體字亦同樣受到官方認可。\n另外，有啲香港作者同埋傳媒直書廣東話，而香港法庭用粵語字落口供，喺冇政府規範嘅情況下，變為有香港特色嘅粵語白話文，之後慢慢普及，後尾呢啲字仲畀香港政府正式列入香港增補字符集中嘅粵語漢字，而呢啲字之後入埋統一碼，喺電腦打同睇廣東話都唔成問題，互聯網興起之後，網上討論區用廣東話嘅人更加係四圍都有。\n喺香港，好多時都係講廣東話為主，一定要講普通話嘅場合都唔係咁多，所以多數香港人嘅普通話水平都只限於基本溝通。除咗廣東話同普通話之外，有好多嚟自大陸唔同地方嘅新移民都會講返佢哋家鄉嘅話，好似閩南話、上海話、潮州話、福州話、客家話、四邑話咁，而喺新界一啲圍村地方，仲有好多人講一種叫做圍頭話嘅原居民語言，呢啲圍頭話係屬於廣東話嘅一種次方言。除咗中文之外，由於喺英國殖民地嗰陣好多英國人嚟香港做嘢，所以講英文亦好普遍，街上好多嘅路牌同招牌都係中英並重。\n中文同英文之外，由於香港家庭，請外地女人嚟做家務，都幾普遍。當中，至多係菲律賓同印尼，所以，菲律賓話同印尼話，都唔少人講。而香港南亞族裔嘅人亦有唔少，所以好多南亞族裔嘅語言亦有人講，好似印度、巴基斯坦各種話、同埋尼泊爾話咁。香港亦有好多日本人同韓國人，所以日文、韓文都一樣有人講，雖然呢啲唔係中文嘅話都係喺返呢啲人嘅鄉里之間先曉，但由於呢啲人佔香港人口唔少數目，所以亦好容易喺市區聽到人講。\n\n**宗教**\n香港實行宗教自由，世界上主要嘅宗教，都可以喺香港搵到。而香港居民，絕大多數係華人，故此信徒最多嘅，香火最鼎盛嘅，係佛教同道教。而呢個教從來唔注重入教儀式，講究「信則有，不信則無」嘅概念，所以信徒數目好難講。\n而其他宗教，因為種類繁多，所以教堂、禮拜堂同寺廟自然亦多，例如基督教、天主教同回教等。\n\n**文化**\n\n**飲食**\n各式點心\n香港又叫「美食天堂」，所以有好多國家嘅菜式都可以喺香港食到，佢嘅街頭小食非常之出名，香港人稱之為掃街；喺香港，常見嘅街頭小食有雞蛋仔、蛋撻、咖喱魚蛋、燒賣、格仔餅等等，嘢飲就有絲襪奶茶，珍珠奶茶等等。尤其香港人普遍有去茶餐廳飲茶嘅習慣，譬如叉燒包、糯米雞、炸兩、腸粉、艇仔粥等等都係茶餐廳最常見嘅菜式。\n\n**電影**\n星光大道上嘅李小龍雕像\n1940年代後期，隨住一波上海電影人移居香港，香港發展成為電影製作中心，而且呢啲電影老手喺跟住落嚟嘅十年之中幫助殖民地建立咗嘅娛樂業。到咗1960年代，呢個城市因《蘇絲黃的世界》（The World of Suzie Wong）等電影令到海外觀眾所瞭解\n。當李小龍嘅猛龍過江喺1972年上畫，本地製作開始喺香港以外受到歡迎。喺1980年代，譬如《英雄本色》、《旺角卡門》同《新蜀山劍俠》等電影擴展到全球以外；本地製作嘅黑幫電影、浪漫喜劇同科幻片亦都開始流行。然之後嘅幾十年，香港電影憑住《霸王別姬》、《活著》同《重慶森林》等深受好評嘅作品繼續蜚聲國際。呢個城市嘅動作片尤其喺最多產嘅香港演員之中都好常見，特別係成龍、甄子丹、李連杰、周潤發、楊紫瓊經常喺外國片入面扮演動作取向嘅角色。1990年代初期係本地電影業嘅鼎盛時期，香港每年製作超過400部電影；此後，香港電影行業轉向中國大陸，每年製作嘅電影數量響2017年開始下降到大約60部。\n\n**音樂**\n粵語流行曲係香港流行音樂嘅風格，佢出現喺1970年代嘅香港。由上海風演變而來嘅時代曲，即係受到粵劇同西方音樂嘅影響。\n譬如許冠傑、梅艷芳、張國榮同譚詠麟等歌手所演唱嘅本地特色歌曲；1980年間，港產片同粵語流行曲向全球觀眾輸出。呢個流派嘅流行到咗1990年代達到巔峰，當時嘅亞洲唱片排行榜即係由四大天王主導。儘管呢十年之間以嚟普遍衰退，粵語歌喺香港依舊佔有主導地位；當代歌手例如陳奕迅、容祖兒同Twins喺國內外都好受歡迎。除此之外，其實亦都有唔少香港歌手以唱作人身份出道嘅，譬如有「唱作四小強」之稱嘅王菀之、張敬軒、張繼聰同埋方大同，仲包括2008年10月出道嘅鄧紫棋。喺跳唱組合方面，譬如MIRROR、ERROR、P1X3L、After Class同埋COLLAR相繼出道，佢哋嘅出色表演令廣東歌市場更加新鮮熱辣。\n西方古典音樂多年以嚟喺香港嘅地位好重要，佢到而家為止依然係本地音樂教育嘅重要組成部分。\n由政府資助嘅香港管弦樂團係香港歷史最悠久嘅專業交響樂團，經常接待嚟自海外嘅音樂家同指揮家。呢個香港中樂團所組成嘅古典樂器演奏，喺社區中推廣傳統音樂方面發揮咗重要作用。\n\n**註**\n\n**出面網頁**\n hk", "ground_label": "yue"}
{"text": "歐拔·愛因斯坦（Albert Einstein，4月18號）係一位理論物理學家。佢最出名嘅係發表咗相對論，另外喺量子力學、統計力學、同埋宇宙學方面都有好大貢獻。佢對光電效應嘅量子解釋重喺1921年得到諾貝爾物理學獎。好多人都話佢係20世紀最偉大嘅科學家。\n\n**生平**\n\n**童年到大學**\n1879年3月14號，愛因斯坦喺德意志帝國符騰堡王國嘅烏姆出世。1880年，成家人搬咗去慕尼黑。\n佢學講嘢學得慢，佢爸爸媽媽都好擔心。兩歲之後，佢先學識講嘢。屋企人都驚佢第時會有學習障礙。可能係因為學習障礙，又或者因為怕醜，又或者因為佢個腦結構特殊。最近，有人話愛因斯坦應該係患咗亞氏保加症（Asperger's Syndrome），係自閉症嘅一種。因為當時呢個病未畀人發現，佢父母仲以為佢係低能。\n唔知係四歲定五歲嗰年，佢爸爸送咗個指南針畀佢。佢發現，有啲睇唔到嘅嘢牽引住枝針。後來，愛因斯坦話嗰次嘅經驗係佢一生中最有啟發性嘅一次。\n愛因斯坦話自己之所以諗得出相對論，正係因為細個時學嘢慢，遲過其他小朋友開始思索時空，到嗰陣思想已經比較成熟。\n\n**婚姻、關係同埋仔女**\n愛因斯坦同埋佢嘅第一任妻子米列娃·馬里奇，1912年\n愛因斯坦同埋埃爾莎·愛因斯坦，1930年\n1987年發現同公開嘅愛因斯坦同馬里奇嘅通信顯示，1902年初，當馬里奇返諾維薩德探佢父母嘅時候，佢生咗個女，叫莉瑟爾。當馬里奇返返瑞士嘅時候，冇帶埋個女返嚟，個女嘅命運仲係未知之數。愛因斯坦喺1903年9月寫嘅一封信暗示，個女可能俾人收養咗或者因為猩紅熱喺嬰兒時期死咗。pp=22–23\n愛因斯坦同馬里奇喺1903年1月結婚。1904年5月，佢哋嘅仔漢斯·阿爾伯特喺瑞士伯恩出世。佢哋嘅另一個仔愛德華喺1910年7月喺蘇黎世出世。喺愛德華出世前幾個月，愛因斯坦寫俾瑪麗·溫特勒嘅信入面，佢形容佢對妻子嘅愛係「誤導」，仲感嘆如果佢娶咗溫特勒，佢可能會過到「錯失咗嘅生活」：「每分閒暇，我都會滿懷愛意咁諗起你，我好唔開心，只有男人先會咁。」\n1912年，愛因斯坦同埃爾莎·勒文塔爾開始咗一段關係，埃爾莎係佢媽媽方面嘅表姐，亦係佢爸爸方面嘅表姐。1966 當馬里奇喺1914年4月同佢搬去柏林唔耐之後發現佢嘅不忠行為，佢就帶住漢斯·阿爾伯特同愛德華返咗蘇黎世。 愛因斯坦同馬里奇喺1919年2月14日以分居五年為理由獲准離婚。 作為離婚協議嘅一部分，愛因斯坦同意如果佢贏得諾貝爾獎，佢會將獲得嘅獎金俾馬里奇；兩年之後佢真係贏咗個獎。\n愛因斯坦喺1919年同勒文塔爾結婚。loc=\"Main characters\", front matter 1923年，佢開始咗同一個叫貝蒂·諾依曼嘅秘書拍拖，佢係愛因斯坦好朋友漢斯·莫桑嘅外甥女。 不過，勒文塔爾仍然對佢忠誠，1933年佢移民去美國嘅時候都陪住佢。1935年，佢被診斷出有心臟同腎臟問題。佢喺1936年12月過身。p=216\n耶路撒冷希伯來大學喺2006年公開嘅一批愛因斯坦信件，再加咗幾個同佢有過戀愛關係嘅女人名。當中包括瑪格麗特·勒巴赫（一個已婚嘅奧地利女人）、 埃絲特拉·卡岑埃倫博根（一個富有嘅花店老闆）、托尼·門德爾（一個富有嘅猶太寡婦）同埃塞爾·米查諾夫斯基（一個柏林社交名媛）。喺同勒文塔爾結婚期間，佢仲同佢哋一齊過，仲收過佢哋嘅禮物。 喺做咗鰥夫之後，愛因斯坦同瑪格麗塔·科嫩科娃短暫拍過拖，有啲人認為佢係俄羅斯間諜；佢老公，俄羅斯雕塑家謝爾蓋·科嫩科夫，喺普林斯頓嘅高等研究院創作咗愛因斯坦嘅銅像。\n愛因斯坦嘅仔愛德華喺二十歲左右嘅時候出現嚴重嘅精神病，之後就被診斷出患有精神分裂症。 佢後半生都係由佢媽媽照顧，或者暫時喺精神病院度住。佢媽媽過身之後，佢就永久住進咗蘇黎世嘅布爾格赫茨利精神病醫院。p= 203\n\n**貢獻**\n1905年係愛因斯坦嘅奇跡年。嗰年，佢喺《物理年鑑》度發表咗四篇論文：3月18號收件、6月9號發表嘅《關於光嘅產生同轉變嘅一個啟發性觀點》；5月11號收件、7月18號發表嘅《熱嘅分子運動論所要求嘅靜止液體中懸浮粒子嘅運動》；6月30號收件、9月26號發表嘅《論運動物體嘅電動力學》；同埋9月27號收件、11月21號嘅《物體嘅慣性關唔關佢所含嘅能量事？》。呢四篇論文分別係關於光電效應、布朗運動、狹義相對論同質能等價嘅。\n後來佢又寫咗一啲有關時空，物質嘅理論。不過，因為嗰陣時大部分人都睇唔明佢嘅理論，或者因為佢嘅論文太過超前，導致佢無法得到應有嘅尊重。而依家同以前最大唔同嘅係，我哋開始尊敬佢，而唔係當佢癲佬。\n\n**屋企同私生活**\n愛因斯坦同米列娃\n佢第一任老婆係米列娃，兩人係大學同學。1902年，大女莉莎出世，但米列娃並冇帶莉莎返嚟柏林見愛因斯坦，所以冇人知莉莎去咗邊。根據愛因斯坦響一年之後寫畀米列娃嘅信入面，呢次最後一次提起莉莎，之後就唔見愛因斯坦提起佢，令人懷疑莉莎可能畀人收養或者夭折咗。\n1903年尾，愛因斯坦正式同米列娃結婚，先後生咗兩個仔，大仔叫漢斯，細仔叫愛德華。但係佢同米列娃過得並唔開心，愛因斯坦曾經同初戀瑪莉寫信，話自己受到「只有男人先感受到嘅不快樂」。之後米列娃帶兩個仔搬去蘇黎世，而愛因斯坦就留響柏林。\n1919年，愛因斯坦正式同米列娃離婚。同年6月，愛因斯坦同遠房親戚艾莎結婚，兩個人有一個契女瑪格。後嚟為咗唔畀納粹德國打，佢哋1933年搬咗去普林斯頓。兩年之後，艾莎同時有心臟病同埋腎病，一病不起，最終響1936年死咗。之後經契女瑪格介紹，愛因斯坦識咗瑪嘉她（Margarita Konenkova），之後仲同佢拍拖。\n二仔愛德華1930年嗰陣因為長期研究精神分析而導致思覺失調，長年需要阿媽，最終響1965年死咗。而大仔漢斯就去咗美國，後嚟做咗一個水利工程師，仲係美國水利工程學嘅權威之一。漢斯有三個仔，分別係大仔巴克納、二仔克勞斯同埋三仔大衛，而後嚟漢斯契咗個女依芙蓮（Evelyn Einsten）。但係響呢四個仔女入面，就淨係得巴克納同依芙蓮可以成年。\n\n**攷**\n\n**連出去**\n  Einstein Archives Online -  Relativity Animations -  name=Albert Einstein (complete texts, downloadable, no charge) -  Einstein Audio Clips- The United States Federal Bureau of Investigation's \"Freedom of Information Act Index\"  entry for Albert Einstein", "ground_label": "yue"}
{"text": "中國大陸用粵語嘅人主要分佈喺廣東嘅中西部同埋廣西嘅中南部。\n粵語淵源嘅梳理圖\n，又叫gwong2 dung1 waa6*2、廣zau1話、廣fu2話、baak6話，係廣東（舊稱「粵東」）、廣西（舊稱「粵西」）、海南三地嘅部份地區同埋香港、澳門講嘅語言；喺東南亞地區同埋一啲廣東人移民地方都有人講。\n語言學入邊，粵語係一門聲調語言，屬於漢藏語系漢語族、屬東南亞大陸語言區域，再下有若干分片。廣東地區係粵語發源，廣州話一般得當做標準粵語嘅基礎。\n人口方面，總共有8520萬人嘅母語係粵語，排全球第9位；加埋作爲第二語言嘅40萬人，總共8560萬人識講粵語，排全球第19位。雖然粵語喺中國大陸無法律地位，之但係廣東地區開放歷史有幾百年，經濟發展好過內陸，加上香港經濟同文化發達，令粵語有好大影響力，成為香港文化同粵文化嘅根基。由18世紀開始，大量講粵語嘅人移民行出國，粵語成為海外華人之中比較多人講嘅語言。\n嶺南地區，粵語沿珠江各支流散佈，可以分做六區：西江／珠江、潯江／鬱江、北流江／南流江、南江／鑑江、漠陽江、潭江。前便四個水路交頻繁，可以互通；後便兩個因為水系分隔，互通較為困難。\n粵語廣泛用喺香港同澳門而且係香港同澳門事實上嘅官方語言。其中，香港對外交流頻繁，藉大量粵語流行曲、電視劇、電影，促進發展同弘揚粵語。另外，由於香港曾經係英國屬地，而廣州受中國統治，雙邊交流少咗好多，令到香港同廣州嘅粵語詞𢑥同用法有少少出入。\n\n**簡史**\n粵語嘅發展史同嶺南史息息相關。縱觀歷史，粵語係嶺南當地語言同埋古中原語言嘅結合。而歷史可能追到公元前秦攻百越戰爭，楚人深入嶺南；喺趙佗嘅南越國奉行「與越雜處」「和集百越」政策之後，某種古粵語可能開始形成。之後一路喺幾個朝代都有人南下，嚟到嶺南，而且重好多都係名門望族，或者係文人雅士，古粵語就係咁樣影響之下，慢慢咁就變成而家嘅粵語。\n\n**唐宋**\n喺唐朝鼎盛時期，嶺南地區漢人嘅人口進一步增加，原本嘅南方原居民就開始被漢化，講嘢亦開始有轉變。有部分喺山區居住嘅百越部族，免被漢人影響而繼續保持自己嘅語言文化。唐朝建立之後，粵語再進一步受到唐代中原漢語影響，形成一種又可以應付中古漢語並且又有自身獨立詞彙同文法結構嘅語言。由唐朝滅亡之後到宋朝，北方多次落入外族手上，令中原人逃亡到嶺南地區。呢個係中國歷史上中原人口南遷嘅第二次高峰期，亦都係最後一次減少粵語同中原漢語之間差別嘅時期。而家嘅粵語重係有能力去應付宋朝早年官方修定嘅《廣韻》發音，但係就難去對應元朝或再之後嘅中原漢語發音。不過《廣韻》重係只係有平上去入四聲，只因為字太多令到平聲分上下兩卷，同現代粵語嘅音韻並唔係完全對應。\n\n**元明清初**\n喺元朝，蒙古人遷都於燕雲十六州內嘅大都（舊時叫燕京，之後改名叫北京），並將當地話作為官方語言，嗰陣嘅中原漢語同中古漢語同粵語嘅差別就不斷變大：嗰陣時嘅中原漢語已急劇傾向北京官話嘅語音，北京官話嘅入聲韻尾迅速消失（即係p、t、k韻尾消失，同「入日北」三字喺中古漢語同現代粵語都有唔同嘅入聲韻尾），蒙古統治時期出現元曲同蒙古音譯名詞，亦都顯示咗「兒」化韻尾已經形成，又出現咗唔屬於「平上去入」傳統四聲嘅輕聲；而粵語就無受到咁大嘅影響。\n明朝至到清朝中期，中原嘅官話韻尾繼續消失（現代官話僅存/n、ŋ/韻尾，/m/尾同/n/尾合併）。又有連接高前母音（/i、y/）嘅g、k、h聲母顎化成j、q、x聲母（例如「吉其兮」三字喺中古漢語同現代粵語都有g、k、h聲母，喺現代官話就顎化而混合成j、q、x聲母）；另外，粵語就甚為穩定同緩慢咁演變成現代粵語，照住粵語韻母長短將陰入聲派入分為上下兩種陰入聲（譬如「色錫」兩隻陰入聲字各自帶有短同長嘅母音，前者「色」派入尖銳嘅上陰入聲，後者「錫」就派入低沉啲嘅下陰入聲），西洋學者喺清朝中後期見證住粵語唔同官話咁，將精組聲母同照組聲母混合（現時香港有sh、ch嘅粵語譯音英文名詞都可以視為活化石，當期時sh、ch未有同s、ts混埋一齊，例如沙田嘅沙：sha）。\n\n**清朝中末**\n清朝閉關自守，只開放廣州同其他國家做生意，有啲外國人嚟到中國之後掌握嘅漢語係粵語而唔係官話，唔少京官為咗同外國人傾生意都經常接觸粵語，令到粵語第一次掉轉頭傳播去中原。喺呢段時期又有大量嘅粵人移居到美洲、澳洲同東南亞等各地工作生活，粵語就開始傳播到世界各地，普及起嚟。\n\n**主要特點**\n\n**古漢語嘅元素**\n粵語嘅語音、辭彙、文法有好多古漢語嘅成分。\n\n**音調**\n廣州話保有好多原音，例如「我」同「餓」兩字嘅脷根鼻音聲母「/ŋ/」保留咗中古疑母嘅原始發音。\n聲調方面，標準粵語完整保留咗中古漢語中，平、上、去、入各分陰陽嘅調類格局，而且重喺陰入之中衍生出一個中入調，係完整保留古漢語入聲嘅語言（喺諸閩語中，重有混合入聲，睇閩南話），有利研究中國古文學。標準粵語有m、p、n、t、ŋ、k六種韻尾，無北方話所有嘅兒化、輕聲呢啲現象（呢啲北方話特徵都係喺中古之後出現嘅）。\n\n**辭彙**\n粵語保留多啲古詞古義，而且好多詞語，包括助語詞，都可以直接喺古漢語嘅典籍裏面搵到來源。喺漢語北方話中，呢啲古詞已經被廢咗唔用或者好少用。\n好似粵語講「黐」唔似官話用「粘」，用「差人」或「差佬」／「差婆」嚟講「男／女警員」咁；又好似粵語成日喺句尾嘅語氣助詞「忌」（而家成日寫做「嘅」），《詩經．國風．鄭風．大叔於田》有「叔善射忌，又良禦忌」；再例如打甂爐（北方話嘅食火鍋），「甂爐」係種古炊具；「崖广」（通常寫做「牙煙」）即係危險，古文中原意係「懸崖邊嘅屋仔」，其中，「广」同埋「廣」係兩個字）；「濿淅」（讀「濕懠」，即係有麻煩；來自古書中形容濕衫水中行嘅聲）咁嘅詞；廣州話中「行」指步行，「走」指跑步，同古漢語接近。但近年好多外省人嚟到廣東，官話越來越流通，好多廣州話古字已經用少咗。\n\n**文法**\n粵語詞𢑥有時會同官話相反。「雞公」即係官話嘅「公雞」，「緊要」即係官話嘅「要緊」，「奇離」即係官話嘅「離奇」，「吟沉」即官話「沉吟」，「菜乾」即官話「乾菜」，「匙羹」即官話「羹匙」；「唔怪之得」或者「怪唔之得」即官話「怪不得」；「我走先」即官話嘅「我先走了」。\n\n**古百越語元素**\n古代南遷到嶺南地區嘅漢人同埋百越土著長期雜居，彼此間語言、文化、習俗等各方面唔覺意就相互滲透。粵語既有古漢語成分，又有古代南越語成分，係兩個民族相互融合嘅結果。現代粵語裏面仍然有好多古代南越語嘅成分，主要表現喺辭彙方面。\n\n**外文詞同舊式潮語**\n粵語嘅應用一直都充滿活力，外來語豐富咗粵語嘅辭彙。喺商業繁盛嘅香港，好容易見到用詞嘅演變，好似以前啲美容廣告用「減肥」做標題，跟住變做「瘦身」、「纖體」。有啲公司管理人員甚至用「瘦身」嚟表達「裁員」。\n清朝以來華洋通商交流頻密，粵語好多詞來自英文，譬如快勞（file，讀成faai1 lou2，即係公文夾）、「士多」（英文store音譯，即係舖頭仔）、「阿Sir」（差人或男老師）、「Madam」（女警）、「Miss」（mit1 si4，女老師），「開OT」（overtime，即係加班）。《通勝》入面會有中英發音對照。雖然通常英文發音會用粵語發音代入，但香港人有時會直接用英文字，如「感覺」叫feel，但跟粵語口音習慣，feel一般讀成fiu1，無L尾音，fax讀成「fek史」（fek1 si2），而英語文書上又有粵語文法風格，即係所謂「港式英語」。\n由1980年代開始，香港、珠三角等粵語區同埋中國大陸其他地方交流多咗，唔少粵詞入埋官話，例如巴士（bus）、「貼士」（tips）。有時，呢啲詞喺北方話會變身，例如粵語「搭的士」喺官話變咗做「打的」。\n\n**同北方話比較**\n日常用語中粵語同官話唔同嘅詞彙可多達50%以上。喺科學技術領域，兩者唔同嘅詞彙就少啲。有啲詞彙喺官話會倒轉寫，例如「私隱」喺官話就叫「隱私」。\n＊按：（）括住嘅字詞係粵語本字。「」引住嘅字詞係粵音字，同佢嘅原意無任何關係。\n\n**音系**\n粵語有相當複雜嘅聲調系統，同官話差好遠。粵語相當完整咁保留咗古漢語嘅入聲，而且陰入重分化成上下陰入。標準粵語有六個聲調，分別係：陰平1、陽平4、陰上2、陽上5、陰去3、陽去6。粵語發音同拼寫詳見粵語羅馬化方案（粵語拼音或粵語羅馬字）、粵語發音。\n\n**特徵**\n廣州／香港粵語（現代標準粵語）有19隻聲母、56隻韻母，另有兩隻鼻音節，當中包含三套入聲嘅聲調。\n\n**音系**\n\n**聲韻母**\n「聲母（initial）」係指字開始嘅輔音。\n19隻聲母係：/p/　波、/pʰ/　棵、/m/　摸、/f/　科、/t/　多、/tʰ/　拖、/n/　挪、/l/　囉、/k/　哥、/kʰ/　啟、/ŋ/　危、/h/　開、/kʷ/　歸、/kʷʰ/　規、/w/　威、/ts/　劑、/tsʰ/　棲、/s/　西、/j/　曳、/ʔ/　亞（/ʔ/又叫「零聲母」，即係無起始輔音，例如「啊　/a/」同「愛　/ɔi/」）。\n「韻母」係由起始輔音之後嘅元音（稱「韻腹」middle vowel）同佢後面嘅尾音（稱「韻尾」coda）組成。\n粵語有八或十一隻「韻腹母音」同八套「韻尾」，但組合起嚟只有56隻韻母；部分韻腹無韻尾，亦唔係每個韻腹都同每個韻尾產生組合。「韻腹母音」係：/a（ː）/（沙/sa/、/ɐ/（新/sɐn/、/ɛ/（些/sɛ/、/œ/（靴/hœ/、/ɵ/（詢/sɵn/、/ɔ/（疏/sɔ/、/i/（詩/si/、/y/（書/sy/、/u/（夫/fu/。八套韻尾分別係：兩套半元音韻尾/i/（西/sɐi/）、/u/（收/sɐu/）；三套鼻音韻尾/m/（心/sɐm/）、/n/（新/sɐn/）、/ŋ/（生/sɐŋ/）；三套入聲韻尾/p/（濕/sɐp/）、/t/（失/sɐt/）、/k/（塞/sɐk/）。\n\n**音節子音（鼻音節）**\n此外重有兩隻「鼻音節」：/m̩/（唔）、/ŋ̍/（吳）。\n\n**聲調**\n按《粵語拼音方案》（「粵拼」），可分為六套聲調。\n括住嘅數字就係「粵拼」注聲調嘅數字：「陰平」（1）、「陰上」（2）、「陰去」（3）、「陽平」（4）、「陽上」（5）、「陽去」（6），即陰聲（高音）1-3同陽聲（低音）4-6嘅「平」、「上」、「去」，而入聲嘅「高陰入」（1）、「低陰入」（3）、「陽入」（6）分別以1、3、6表示。\n\n**書寫**\n粵語有幾個語源，現代粵語多數字詞都係源自古漢語，好多字用漢字都寫得出。\n清代嘉慶年間已經有人用粵言入詩，啲人將呢啲粵語詩收集埋，出咗套《粵謳》詩歌集。\n之後寫粵語嘅人又創咗套「三及第」嘅文體—即係文言、粵文、白話文（官話）夾埋寫，1940、1950年代廣府文人就成日用呢種文體寫嘢，嗰陣好多廣州報紙、小說，都用「三及第」，後來好多廣州寫稿佬到咗香港，帶埋呢種文體去，香港報紙亦開始有人寫，1905年鄭貫一出版嘅《有所謂報》，就係用三及第寫。\n近幾廿年，香港有啲娛樂媒體用晒粵語寫，例如有70年代到90年代好流行嘅香港漫畫，好似《壽星仔》、《玉郎漫畫》咁，入面嘅對白同專欄，都係地道嘅粵語。\n到咗電腦時代，好多粵字大五碼系統一開始時無收，寫粵文好唔方便。香港政府早年曾經整過套香港增補字集，收錄咗擴增粵字約5000字左右），如「啲」、「嘅」、「攞」、「摣」、「嘢」、「哋」、「冚」。喺最新一版嘅增補字元集中，重收埋一啲所謂嘅「粗口字」。用呢套字元集，大部份粵語都寫得出。\n因為唔係所有電腦都裝咗廣東話增補字集，有人喺打唔出粵字時，會用英文嘅「o」來代替口字邊，將「啲」、「嘅」、「嘢」寫成「o的」、「o既」、「o野」、「o地」等等。\n八十年代開始，好多語言學者考證過粵語本字。但係本字好多太僻，學校亦都唔教，所以一般大眾都好少會用。\n\n**方言片**\n粵語內部由於地理分佈而造成唔同地方有唔同語言特點，主要分4片：- 粵海片：主要分佈喺廣東省珠江三角洲、粵中、粵西南部、部分粵北地區同梧州市區，粵海片係最多人用，最通行、最有代表性同最大影響力嘅粵語，以廣州話代表。- 四邑片：主要分佈喺台山、開平、恩平、新會、斗門等縣，以台山話代表。- 高陽片：主要分佈喺高州、化州、信宜、茂南、湛江市、吳川、廉江、遂溪、陽江市，以高涼話代表。- 邕潯片：主要分佈喺廣西壯族自治區邕江、鬱江、潯江沿岸嘅梧州市、南寧市、橫縣、貴港市、桂平市、平南縣。- 勾漏片：主要分佈喺廣西壯族自治區玉林市（北流市、容縣、博白縣、陸川縣）、梧州市（蒼梧縣、藤縣、岑溪縣、蒙山縣）、賀州市（鍾山縣、昭平縣）同粵西部分地區。- 欽廉片：主要分佈喺廣西壯族自治區防城港市、東興市、欽州市、合浦縣、浦北縣、靈山縣、北海市，即舊欽廉地區。\n\n**影響力**\n由於中國移民海外嘅人之中，有相當比例來自粵語區，令粵語成為大多數海外華人社區之中嘅其中一種流行語言。\n而喺香港同埋澳門，市民日常交流，無論喺公共場所、官方場合都係主要用粵語，同時香港大眾媒體同埋娛樂事業嘅繁榮，亦令到粵語嘅文化散佈到全世界。\n喺廣東嘅眾多居民喺日常生活交流都係用粵語，但每個地方都有自己地方嘅粵語口音。\n由於美國三藩市有兩成嘅人口都係唐人，再加上唐人裏面又係廣府人佔咗多數，所以三藩市嘅三藩市城市鐵路都有喺巴士提供粵語廣播。\n\n**粵語面對嘅危機**\n目前粵語嘅生存環境正面臨前所未有嘅挑戰，雖然無證據顯示粵語嘅消滅程度快過其他非官話漢語言。喺中國大陸，推廣普通話政策令粵語嘅地位不斷降低，與此同時官話同其他地方語言正侵蝕粵語嘅使用地區。特別係廣西嘅粵語消滅速度同程度已經相當嚴重，有消失嘅危險，人口比例已有一半人口淨係識講普通話。廣東民間唔了解、唔重視粵語嘅人相當多，但自2010年廣州市民捍衛粵語行動後，民間對粵語嘅認識有所增加，已開始作出保護工作。另外，粵語文化毋以籍貫嚟判斷對方係唔係廣東人，係以語言作為判斷根據嘅，呢個其實係一種嶺南文化，或者講係白話文化，當第一代移民意識到呢種文化特徵後，就自然都畀佢哋嘅下一代掌握白話，白話先至生存到落嚟，深圳第二代發生白話化可以作為研究白話點解可以喺海外無語言環境嘅情况下傳承落嚟嘅縮影。\n中國大陸民間對粵語保護嘅瞭解同中國政府嘅支持都唔夠，部分地方政府唔支持甚至打壓，難以有效保護粵語。粵語係普通話以外最為廣泛嘅語言，亦被認為係國內嘅強勢語言，但同時喺國內受到嘅打壓亦係最嚴重。由於外地人口嘅不受控湧入，先係出現普通話城市，廣西粵語被邊緣化，廣東粵語城市不斷萎縮。越來越多本地兒童唔識唱粵語兒歌（但係《排排坐，吃果果》就出現喺人教版音樂書上）。文革之後出世嘅父母不時認為呢啲舊兒歌同現代社會唔相襯，自己唔識唱亦唔願意教育仔女唱粵語兒歌。呢個觀念導致粵語兒歌喺創作同傳承上難以為繼。\n中國政府、學校鼓勵學生用普通話，老師喺學校教書都係用普通話。電視媒體嘅普及同流行歌曲嘅傳播，令廣東粵曲、粵劇嘅傳統聽眾人群急劇減少。但到而家粵語仍然係未被影響嘅主要語言，廣東人民廣播電台、廣州人民廣播電台、廣州電視台、廣東電視台、南方電視台仍堅持用本地唔同族群嘅語言廣播，就連廣西、海南等地亦覆蓋同睇得到。\n廣州網站羊城網為咗保護粵語，就喺2012年12月5號推出咗《舌尖上的粵語》呢部網上短片，推出咗唔夠4日就喺優酷網嘅點擊率超過190萬次，喺新浪微博嘅轉發量超過5萬次，甚至連YouTube嗰邊播放都超過15萬嘅收視率。呢部短片係以風趣幽默嘅方式介紹咗粵語同埋普通話嘅歷史淵源，以及推廣普通話政策係唔係影響到方言生存嚟喚醒中國人對中國方言嘅保育意識，喺網路引起咗廣泛嘅討論。\n從2015年9月開始，廣州嘅五羊小學為咗等新一代啲廣州細路可以融入廣州文化，率先喺學校推出咗粵語教材。甚至喺2017年推出咗廣州第一本小學粵語教材——《粵讀羊城》嘅書行入課堂。\n\n**註**\n 1各統計資料有出入，詳細請參閱主要語言人口一覽\n\n**參考**\n\n**睇埋**\n 廣府話 \n*句尾助詞#粵文\n\n**粵語書寫系統**\n普遍有受大眾採用嘅：\n**粵字\n**中文字\n**粵拼（亦可以睇睇書法字國語）\n*有人提倡但未普及嘅：\n**粵語注音\n**粵語諺文\n**粵切字\n**粵文拉丁化\n\n**其他**\n 粵文化\n*廣東話喺星加坡嘅地位\n\n**出面網頁**\n  粵語審音配詞字庫：響呢度查詢粵語啲發音-  泛粵大典：呢度可對照粵語唔同片區啲字音-  粵語文化傳播協會-  粵語正音推廣協會-  學粵語-  縱橫碼在線中文字典-  中台港常用字粵普聲韻調交互對照表-  Relative clauses and nominal modifiers in Cantonese（粵語嘅關係子句同名詞修飾語），Dominic Yu，2006年5月3號-  Protecting and Promoting Cantonese 撐粵語論壇-  普通話粵語在線翻譯-  粵拼英文字典-  廣東話資料館 - Mozilla Common Voice 計劃：爾項計劃收集世界各地語言的真人發聲，包括香港廣東話。-   防務語言學院嘅粵語生存指南-  防務語言學院嘅粵語佔領區公共事務指南", "ground_label": "yue"}
{"text": "香港字係集中國各地字嘅大成，中間發展混合簡化字、繁體，（如圖）重有古老中國人用嘅數字（花碼）寫法\n中文（zung1 man4）即係唐人所寫嘅文，口講就叫白話。華洋文流，好多西洋人來到唐山之後，洋文漸多，就有必要分開。唐人用就冠個唐字，叫唐文，口講亦然，叫做唐話。所以唐係西學東漸，別義而加。中文用漢字寫，現今所至早所出土，為甲骨文，為金文，係存世至早嘅中文。\n甲骨文有冊字，上古日常書寫都寫喺竹簡。之不過竹會腐爛，難以存世。中文之所以噉叫，譬如廣東地方，自己叫唐，外來叫番。皆因大唐時開嶺南道令交通方便咗，嶺南人丁暴增，加上之大宋南遷，廣東歸屬於大唐多啲。出於唔同地方，唔同政局，亦有唔同叫法。如漢文（hon3 man4*2）呢個名有時候專指文言文，主要用喺日本、韓國、越南。，以漢人名，以別於滿人，又外地如日本稱華夏傳來叫漢，以別於自國文字。中文（zung1 man4*2），係中華民國建立後所起名，以國為文。國文（gwok3 man4*2）個名抄自日本，係民國時期嘅叫法。香港主權移交後本土意識興起，主張「港中區隔」嘅部分本土派人士亦都會用支那文作為中文嘅蔑稱。華文（waa4 man4*2），以華人做叫法，唔想用中文、國文依啲帶有國名叫法，尤見於南洋。 \n西洋文字相較於中文時間甚淺。西洋文字，實情借自古埃及文所演化之記音字母，經腓利基借用，而再借到希臘文、拉丁文。顯然西洋文字，並非自身所出。故此，一開初，西文經已記話音，話文相近，理所當然。然而西洋理論並非世界通用，甚至西話本身都好多例外。而之於中文，更唔啱用。由甲骨文可知，文話有別，初初經已係咁。甲骨文寫文，格式份外一致，極之簡畧，字無必要，可省則省。要知甲骨文用刀刻，非常費力，口講字字，無必要刻晒落來，金文刻字亦然。上古傳世文獻，如書經咁、都修到好鬼精簡，容易背誦。當時就算毛筆寫竹簡，造竹簡都大有功夫，唔會咁嘥嘢，口講乜就寫乜。由始至終，中文都唔係口講噉。故此，稱之為文言。民國早年學自西洋之語言學，假設文言係上古口講面貌，咁係唔啱嘅。雖然民國以後，按西洋理論，消滅文言，推白話文運動，口講要同書寫一致，實情無噉嘅事。直至今日，仍有所謂書面語，以分口講同寫。實際只有演戲對白本，先至叫得做白話文。\n現今漢語，或者叫唐話、華語，屬於漢語族，至少有十五種語言，互不相通，按古時地理一方，稱為方言，咁又同西洋語言學定義之方言唔同，不能混淆，西洋係要互通先叫方言，不過實情西洋，就算通，都唔一定叫方言，所以方言係政治問題。如果將漢語當係漢語族所有分支嘅統稱，約莫十四萬萬人講漢語，為世界最多人講，佔全球五分一。語法形態上屬於孤立語，絕少形態變化，睇重排字次序，中文亦然，字義按排位確定屬性。語序同英文一樣，都係主語行頭，謂語中間，賓語擺尾，為主謂賓結構。\n漢語之間差異好大嘅，無論喺用字、發音、甚至乎係連文法上都有唔同，例如廣東話同官話之間，差異大到好似德文同英文咁，冇互通性，所以有啲語言學家將漢語睇做語族；但漢語又唔係完全溝通唔到，喺書面語上一致性好高，對於呢種情況，語言學有專門術語稱呼，叫宏語言（macrolanguage）。\n中文出於其文話分開，自古為林林種種嘅話所共用。漢字表意符，並唔定於一時一地一音。唔同話可以各有各讀法。借到日文、韓文、越南文，用返自家地方讀一樣得。若要比擬，就好似阿拉伯數字咁各有各讀，而大家意思相通。故此相隔千年，或者相隔千里，言語不通，大家仍然可知寫者意思。當然時代世間相異，所見所聞相異，都要學返先易明解。\n\n**中文字**\n學中文必學寫中文字。\n漢字初見於商代，當時嘅寫法同現今大有分別，但係重可以得出脈絡。開頭有甲骨文，後來有大篆、小篆、隸書、草書、行書、楷書等書體之變。秦始皇統一中國（嗰時得中原呢個概念），李斯整理小篆，從此書同文。由於漢語之音，因為方言而異，故互不相通。但係，唔計字音，只論漢字圈裏嘅話，交流並唔成障礙，故此亦係維持中國統一嘅因素。\n東漢許慎，寫《說文解字》，分造字法為六書，即係象形、指事、會意、形聲、轉注、假借。而象形、指事、會意、形聲四項，係造字法；而轉注、假借，係用字法。幾千年來，漢字寫法，變化唔大，後人讀古文，從無障礙。\n直到近代，西文東漸，歸咎漢字，以拉丁字母書寫，成一時之興。過渡為拉丁字母期間，亦有簡化字之舉noteTag|name=分崩離析|就近例，漢字文化圈喺近代分崩離析。越南因為法國統治，而改用拉丁字母。韓國棄漢字，幾乎用純諺文。至於朝鮮更加徹底廢漢字。日本好啲，係漢字同假名混用，但都改以假名為主，漢字頻率低過二戰前好多，同時日本亦簡化漢字。。中華人民共和國，則以民間俗字同草書楷化，作為簡化字稿。1956年1月28號審訂通過《簡化字總表》，流於中國、新加坡、馬來西亞之地。\n港澳臺就沿用繁體字，並非簡化字。\n\n**文**\n至初嘅文，即今日嘅紋，勾畫出形狀嘅綫。無論係紋身，畫喺石上，或畫喺陶器之上。文以記事，後尾專指文章嘅文，其他另加糸符以別義。\n\n**陶文**\n陶文係咪可以叫文，都係史上疑團。一來符數太少，不足以判定。然而當今都認為文嘅先聲。陶文有意思，然而太短，無法定斷成系。有啲近似甲骨文或金文嘅符。\n\n**冊**\n甲骨文有冊字，有典字，冊係編竹成冊，支支竹片，有兩條綫串起，典就雙手捧冊。實倩當時日常寫文用，亦寫經典之用。逐支竹片拎上手寫，一邊有毛筆，一邊有刀。毛筆寫字，刀批走錯字。文章批改就咁來。可惜冊為易腐之物，亦易毁於火災，殷商並無文物留低，難以一睹殷商冊嘅文面貌。現存至古老嘅冊，都係戰國出土文物，因為氣絕密封於土，不致於完全化去。\n\n**甲骨文**\n甲骨文\n甲骨文係現存中文至古老一種。殷商人事事占卜，以燒龜甲、牛胛骨，以斷吉凶。會記低所問，有時亦會寫埋占驗。甲骨多多存世，夠晒推敲甲骨文法，以及漢字起源。\n卜辭有一定格式，不過有好多都省略。短如\n貞就占卜問嘢，侑就係祭名，即係拜祭方式，咸戊係神名，係史記天官書中講殷人巫咸，神主唔少係祖先。成句係咁，卜問，用侑祭拜咸戊。吉利唔吉？後面意思，甲骨文省略唔寫。亦有見單句，「侑于咸戊」，連貞字都慳返。可見甲骨文，幾咁慳字，\n有時又會寫邊日。\n又係咁問卜。壬辰即壬辰日。御係祭名。社係土地，係地祗。意思係，壬辰日卜，用御祭拜土地，吉利唔吉？\n完整嘅就會有占驗，講埋占卜嘅睇法，同之後嘅事。如，\n意思係，壬申日，占卜人係殷王，問，喺羌人屬國田獵，往來無災？王睇咗卜兆，就話吉。因而用依次占卜。驗證為獲得鹿十隻。\n由例可知，甲骨文為簡約文字，字字有意思，唔會刻多餘嘅字。印證中文起初，並非要記口語，而係紀事，同口講唔同。\n\n**金文**\n甲骨文偏重卜辭。而金文題材就多啲，多數係賞賜。甲骨文日紀錄卜辭，用刀刻，務求筆直，而金文出自青銅器，係藝術品，先𨑳模範，製作時間多，筆亦可以彎曲。\n殷商金文唔多，都係中晚期。如小子逢卣銘文，蓋有母辛二字，內有一文。\n換咗啲通假字古字。\n逢，亦有說為蒚。乙巳日，某貴族子，令小子逢，帶人去堇地，子光賞逢貝兩串。子講，貝，賞貝因為你功積。逢用咗來造彝去祭母辛，喺十二月。子講，令佢望實人方。\n金文亦無多餘嘅字，然而無甲骨文咁省畧。\n\n**漢語共分類**\n講漢語嘅人，據佔世上人口五分之一，世界上每五人，都有一人講漢語。喺中國大陸、香港、澳門、臺灣、新加坡、緬甸嘅佤邦，漢語係官方語言之一。聯合國文件，亦備中文。\n\n**歷時分類**\n漢語係隻好古老嘅語文，話佢古老唔係話成門語文千年無變、古今一致，而係話佢嘅書面承傳悠久，靠文字、文獻維繫古今，如果離開文字，單純從語言講，不但古今不通，而且唔同嘅時期個面貌都唔同，因此就有歷時分類。主要分爲上古、中古、近代：上古係從商代到漢代；中古從六朝到唐宋；近代從宋末到清末。具體分期有各家學說，大致期限如下述。\n*上古漢語：商朝、周朝、秦朝、漢朝\n*早期中古漢語：南北朝到唐朝\n*晚期中古漢語：五代十國到宋朝\n*近代漢語：元朝、明朝、清朝（所謂近代漢語好大程度上指北中國嘅漢語，因為呢時南方漢語嘅格局定型）\n*現代漢語：清末至今（包括南北各體系嘅漢語）\n\n**共時分類**\n所謂共時分類係相對歷時而言，係語言學研究嘅另一條經緯，即係同一時代入面呢門語言嘅社會、地域分支（語言變體），主要表現喺方言。民國時試分漢語有七種，但未完備，時至今日，有ISO碼嘅現代漢語有15種，日後係咪會繼續細分都未可知。\n漢語方言\n漢語方言駁雜，口講時幾乎溝通唔到。正因如此各大漢語究竟定性做方言定獨立語言就有排詏，甚至究竟「漢語」係一門語言定係一個語族都成問題。不過漢字、文言係共通書面，結果溝通咗各地漢語，唐人之所以會有共同嘅語言意識同族群認同，漢字就係基石。雖然唐人有共同嘅民族意識，但古人以鄉音為榮，今人亦以鄉音爲群分嘅基礎。\n# cmn - 官話，有時嗌北方話，主要分佈喺中國北部、西部，約八億人講。\n## 北方官話，主要通用於北京、天津郊區、冀北。\n### 國語，中國大陸、港澳臺、星加坡嘅官方語言，家下「中文」呢個詞一般都係指國語。譬如國際上所謂「學中文」基本上係學國語，英文亦習慣將國語稱為Chinese，比較少講Mandarin。\n## 東北官話，主要通用於東三省共東四盟。\n## 膠遼官話，主要通用於山東半島、遼東半島、吉林南部、江蘇嘅贛榆，喺黑龍江有方言島。\n## 冀魯官話，主要通用於河北、山東。\n## 中原官話，主要通用於河南、蘇北、皖北、魯西、陝中、甘肅中部、東部及西部、新疆。\n### dng - 東干話，通用於中亞、俄羅斯嘅東干人當中，約11萬人用。\n## 蘭銀官話，主要通用於甘肅、寧夏、新疆、內蒙古西部。\n## 江淮官話，主要通用於蘇中、皖中、湖北、江西北部一隅，又嗌淮語。\n## 西南官話，主要通用於川渝、雲貴、桂西、湖北、陝南。\n# cjy - 晉語，有時計入官話，又叫山西話，通用於山西、內蒙、陝北、河北西部、河南西北一隅，約四千五百萬人用。\n# czh - 徽語，有時計入吳語，又叫徽州話、安徽話，通用於安徽、浙江、江西，約三百二十萬人用。\n# 閩語，有時嗌福建話，通用於福建、臺灣、粵東及沿海、海南、海外僑裔，約六千萬人用。\n## cdo - 閩東語，通用於閩東同浙南\n### 侯官話\n### 福寧話\n### 蠻講\n## cpx - 莆仙語，通用於閩中嘅莆田同仙遊\n## czo - 閩中語，通用於閩中\n## mnp - 閩北語，通用於閩北\n## nan - 閩南語，通用於閩南、粵東、臺灣、廣東中山、浙南\n### 潮汕話\n### 大田話\n### 泉漳話\n#### 漳州話\n#### 臺灣話\n#### 廈門話\n#### 泉州話\n## 瓊雷語，通用於海南、雷州，現時歸入閩南話一種\n### 海南話\n### 雷州話\n## 邵將語，通用於福建西北，有部份學者認爲佢係客贛閩嘅過渡性語言\n# gan - 贛語，有時嗌江西話，通用於江西北部、湖南東部、湖北、安徽、福建，約三千一百萬人用。\n# hak - 客家話，又嗌客語，通用於粵東、粵北、贛南、閩西、臺灣西北、湖南、海南、四川、海外僑裔，約三千四百萬人用。\n# hsn - 湘語，有時嗌湖南話，通用於湖南、廣西、貴州、四川，約三千六百萬人用。\n# wuu - 吳語，有時嗌江浙話，通用於蘇南、浙江，約七千七百萬人用。\n# yue - 粵語，有時嗌廣東話，通用於廣東、廣西、香港、澳門、海南北部、海外僑裔，約七千一百萬人用。\n# 平話，有時計入粵語，通用於廣西，約兩百萬人用。\n# wxa - 瓦鄉話，通用於湘西，約四十萬人用。\n另外，有啲漢語，因為相關嘅研究較少、有爭議，又或冇人講，所以未列出。研究少或有爭議嘅包括邁話、虱乸話、大鵬話、東江本地話、軍話，滅亡語種有巴蜀語、漢兒言語。\n\n**規範化**\n大清時皇帝曾想一統語音，官話係標準中文，但係唔成功。中華民國受西方同日本嘅影響，改從「一國一話」，並推行國語，北京音係標準。中華人民共和國，國語係標準，改口叫普通話。香港同澳門，粵語係標準，叫開廣東話。\n為咗教育或考試需求，或者作為政策，有啲地方嘅政府部門或教育機構會以一種語言變體做基礎，經過人為規範，釐定嗰種語言嘅音韻系統同埋個別字讀音嘅一啲對錯指南，整理出規範化漢語，亦叫做標準漢語。目前比較有顯著成果嘅標準漢語，有：\n*粵語。以粵海片廣州話為基礎，可以叫做規範化粵語、標準粵語。喺香港有相關嘅考試。\n*官話。以北方官話為基礎，可以叫做規範化官話、標準官話。有啲人霸咗成個「漢語」嘅名，叫佢做「標準漢語」、「現代標準漢語」，噉叫法係有排斥其他漢語族語言、有「推普滅『方』」嘅嫌疑。喺中國大陸、台灣有相關嘅考試，兩邊嘅標準有出入。\n\n**音韻**\n漢語嘅音韻好難概述，要一隻隻話來睇，因爲有啲音韻特點係某隻漢語獨有嘅。以下就幾個點做個大概嘅對比。\n\n**入聲**\n大部份官話嘅都無入聲，根據入聲混合到其他聲調嘅情形劃分成若干官話分支，但又唔係所有官話都無入聲，比如淮語同部份嘅西南官話就有入聲。\n而南方漢語基本有入聲。但係入聲嘅保留情況又各有唔同。淮語、北部吳語、湘語、閩東話等等，有喉塞韻尾IPA|ʔ。但喺快速語流中，可能連個喉塞都無埋，同其他字嘅區別在於音長，即係入聲字會發短音。\n粵語、閩南語、客家話、贛語等等，有三種入聲韻尾嘅區分：IPA|pˀ、IPA|tˀ、IPA|kˀ。其中閩南話重有喉塞尾。\n有入聲嘅漢語往往有陽入對轉，即係入聲韻尾同鼻音韻尾可以轉化。比如粵語嘅「抌」（dam）「揼」（dap），意思接近，意味微妙，區別在於-m同-p嘅轉換。\n另外重有呢啲入聲情況。好似温州話，佢嘅入聲字連韻尾都無，但獨立成一個調類，唔同其他聲調撈埋。又比如宜昌話，入聲字同舒聲字嘅區別在於元音嘅鬆緊度，入聲嘅元音係緊喉音，音色響亮啲。\n\n**鼻音韻尾**\n大多官話嘅鼻音韻尾得兩個，就係IPA|n、IPA|ŋ。有啲漢語，如粵語、閩南話、客家話，保留中古三套鼻音韻尾，即係多咗IPA|m。而吳語嘅鼻音韻尾最簡化，合併爲IPA|ŋ，然後部份元音鼻音化。\n\n**兒化**\n兒化基本係官話嘅語音現象，係一種元音裂化。即係兒化時個主元音會一邊發一邊捲脷，同時佢啲韻尾往往丟失。唔係所有兒化音都捲脷，比如後鼻音韻母會變成鼻化元音，但唔捲脷。\n吳語嘅兒化現象比較有爭議。因爲吳語嘅兒化唔係捲脷化，而係鼻化，比如「筷子」叫做「筷兒」，實際發音唔係官話嘅IPA|kʰʊɑɻ，而係IPA|kʰʊæ̃。\n\n**顎化、尖團**\n有啲漢語，如粵語、客家話，無顎化現象。即係軟顎音IPA|k、IPA|kʰ、IPA|x（粵客等漢語實際發音部位係喉嚨，即係IPA|h）無將發音部位前移到硬顎變成IPA|t͡ɕ、IPA|t͡ɕʰ、IPA|ɕ。諸如「吉」「其」「系」呢啲詞，粵客等漢語繼續保持中古牙音特點，而其他就發音前移。\n顎化後嘅漢語，繼而有尖團問題。團音係指顎化後嘅音IPA|t͡ɕ、IPA|t͡ɕʰ、IPA|ɕ，尖音係指IPA|t͡s、IPA|t͡sʰ、IPA|s，有啲漢語，團音同尖音分得好清，比如蘇州話、相當多嘅北方官話，「鷄」「其」「希」同「濟」「齊」「細」喺聲母上有分別。\n不過有啲漢語尖團合流，即係尖音歸併到團音，普通話就係典型。「鷄」「其」「希」同「濟」「齊」「細」喺聲母上一樣。\n唔係所有官話都會顎化，膠遼官話係唯一無顎化嘅北方官話。\n\n**清濁對立**\n絕大部份嘅漢語都係無清濁對立嘅聲母。意思唔係話無濁輔音，諸如m、n、l、ng等都係語音學上嘅濁輔音，呢度話無清濁對立，係從中文音韻學嘅角度講嘅。中文音韻學分聲母爲四樣：全清、全濁、次清、次濁。所謂無清濁對立，係指全濁聲母清化，歸併到清聲母。所以無論粵語、官話，「旁」同「徬」嘅聲母唔同，反而「徬」同「邦」聲母一樣。而喺中古音，情況調轉。\n保存全濁聲母嘅有吳語、湘語。對佢哋來講，英文同法文嘅b同p係兩個唔同嘅發音，同時英文嘅p同法文p又係唔同嘅發音，呢個清濁分別對粵語、官話爲母語嘅人來講比較難感覺到，只有英法之間嘅p能夠容易感覺到。好似吳語，佢哋嘅聲母就會多出以下呢啲：IPA|b、IPA|v、IPA|d、IPA|ɡ、IPA|ɦ、IPA|d͡z、IPA|z、IPA|d͡ʑ、IPA|ʑ。\n值得留意係，閩南語亦有音韻學上嘅「全濁聲母」，不過佢嘅濁塞音唔係來源自中古全濁聲母，而係源自鼻音塞化，反而古代全濁聲母喺佢度係清化嘅。比如「語」嘅發音係IPA|ɡi，IPA|ɡ就係塞化自IPA|ŋ。\n對於全濁聲母清化，但有劇烈聲調陰陽分化嘅語言來講，中古嘅全濁聲母字同其他字係用聲調來區分嘅。粵語就係代表。即係陰聲調嘅1、2、3往往係中古清聲母字，陽聲調嘅4、5、6往往係中古濁聲母字，呢個就無點分係全定係次。\n\n**單元音化**\n單語音化基本上係吳語先有嘅現象。即係佢無雙元音，諸如IPA|ai、IPA|au等都無，所以吳語嘅單元音非常之豐富，單元音嘅區分度好大。\n\n**語流音變**\n漢語嘅語流音變普遍比較豐富。其中閩東語係極致，佢哋可以因爲上下字嘅聲母、聲調、韻母而改變咗夾喺中間嘅嗰個字嘅聲母、聲調、韻母，有時一句話會有連鎖反應，即係一隻隻字篤來讀同連成一句話時，發音會有顯著唔同。\n吳語有廣式連續變調，喺吳語度，聲調比較弱化，往往一句話嘅頭幾隻字就可以決定曬成句話嘅聲調走向。因此有預測認爲吳語日後可能會發展到無咗聲調。\n另外官話有輕聲、連續變調。而對粵語，語流音變比較少，基本上一隻字點發音，噉喺邊都係噉發音，唔會點受其他字影響。但粵語有豐富嘅語義音變，同時有陰上變調，有啲聲調有變體，即係會根據語氣、習慣而揀某個聲調變體。\n\n**捲脷音**\n好多嘅南方漢語係唔分捲脷音同平脷音嘅，習慣發平脷音IPA|t͡s、IPA|t͡sʰ、IPA|s。但係官話之中，有好多區分開平脷同捲脷，其中捲脷音係指IPA|ʈʂ、IPA|ʈʂʰ、IPA|ʂ、IPA|ʐ。雖則唔係完整保留中古知組、精組、莊組、章組嘅四分格局，但起碼保留咗精組同知、莊、章組聲母嘅區分。粵語原本都會區分精組同知莊章組，但後來舌葉音同舌尖音合流，得返一套塞擦、擦音聲母。\n\n**上古痕跡**\n同其他嘅漢語大方言唔同，閩南話嘅字詞發音無辦法同中古音做到對應，除咗源自中古音嘅讀書音。換言之，閩南話嘅白讀音嘅來源係更加之早，係來源自上古音。\n典型例子，「枝」嘅發音。粵語發IPA|t͡ʃi，普通話發IPA|ʈʂɨ，都係塞擦音；但閩南話發IPA|ki。按照目前嘅上古音重構，枝嘅發音喺上古係 ski ，後來複輔音拆分，中古音行s-嘅路綫，從中古音演變嘅漢語，基本都係塞擦音、擦音聲母；但閩南話行嘅係k-路綫，於是變成咗 ki 噉嘅發音。\n粵語亦有上古痕跡，雖然少過閩南話好多。比如「艦」嘅發音，粵音係IPA|lam，但普通話發IPA|t͡ɕiɜn，而未顎化嘅客家話發IPA|kiɜm。噉係因爲上古音，以「監」做聲符嘅字發kl-，後來複輔音拆分，粵語行l-路綫，而其他漢語行k-路綫。\n\n**聲調**\n漢語係隻聲調語言。目前所有嘅漢語都有聲調。喺一個音節入面，音階嘅高低乃至音階變化都可能起到同聲母、韻母一樣嘅語素區別，呢個就叫聲調。聲調有調值（音階）、調型、時長嘅區分要素。\n就音階而言，以廣州話做例，有9個聲調，其中有3個係入聲，由於入聲要配合埋特定韻母，加之呢9個聲調其實係「九聲六調」，所以就齊以呢六調來講：如果唔計聲調嘅話，「maa」呢個音節對應嘅字有23個咁多，但若果配上六調，呢23隻字就可以分開（調值用五度標記法）：\n*陰平聲（第一聲） - 孖（maa1，調值55）\n*陰上聲（第二聲） - 媽（maa2，調值35，意思係女僕）\n*陰去聲（第三聲） - 嘛（maa3，調值33）\n*陽平聲（第四聲） - 嬤（maa4，調值11）\n*陽上聲（第五聲） - 馬（maa5，調值13）\n*陽去聲（第六聲） - 罵（maa6，調值22）\n聲調嘅區別唔單止體現喺音階高低，重體現喺調型嘅唔同，廣州話嘅六調中，兩個上聲都係昇調，其餘四個都係平調，而普通話嘅四個聲調嘅調型都唔同，以普通話爲例，唔計聲調，「ma」會有25個字對應，配上聲調後亦可以區分開：\n*陰平聲（第一聲） - 媽（mā，平調）\n*陽平聲（第二聲） - 麻（má，昇調）\n*上聲（第三聲） - 馬（mǎ，曲折調）\n*去聲（第四聲） - 罵（mà，降調）\n所謂時長嘅區分要素，係指呢個發音嘅持續時間嘅長短，亦即入聲嘅問題，入聲弱化嘅漢語，喺快速語流中好易丟失入聲韻尾，噉樣入聲字同其他字嘅區分在於聲調嘅時長。\n\n**文法同語法**\n有時話，中文無文法，其實不然。否則亂咁砌字，都唔會為人所理解，背後必有法則。只不過中文同西文，本質完全唔同。歐洲多數係印歐語系，為屈折語，而個語系着重點，字要按字性變形。變化係要死記，否則就各處鄉村各處例。加上文字記音，大家就會寫法。文法絕大部份都係講字性變形，實情係規範變化嘅文法。中文唔走依條路，自然唔使背變形，亦無必要背文法。\n西洋歸入屈折語，中文就歸入孤立語。屈折語靠變性變態，孤立語就靠字序。字喺句中排位，有咗位先至確定字性。當然有啲天生某啲性質，個位變，字性就變。之不咁唔似屈折語咁顯現出來，而係隱藏。原有嘅性，叫本性，而隨位而變，用時先知嘅用性。舉例，頭、手、魚、地、天，本性就係名。走、玩、飲、擊，本性為動。美、高、大、熱，本性係形容。佢哋會因個位唔同，而意思唔同。重有一類形容緊形容，或叫狀，都係其他本性衍生，如至、最、甚。更。擊鼓個擊，係動。一擊兩擊三擊，又可以化為名。大人個大，係形容人之大。廣東話講我大你，個大就變咗動，我要以大壓你。間屋都好英國，英國就由名化成形容，意思係好有英國風格。有啲字性本身就難歸入某種本性，例如愛咁、憎咁，係名，係動、抑或係形容呢？都係入句歸位先至有性。有時改性，亦改字分家。如魚係名，漁係動咁，又或者，梳係名，疏係形容。又或者，鋪係動，舖係名。就算分咗家，用時都係入句個位為準。\n由此可見，孤立語如何活用字性，解一句話就要睇語序，字擺喺乜位。呢種孤立語特徵喺其他語言度都有，甚至英文都有孤立語傾向。掌握中文法，只不過記得主要幾種排位，即可成文。中文基本語序係主語、謂語、賓語，但唔係必須要全部都有。不過，而家北方話做底嘅文話有「把字句」，「把」字後面跟賓語，可以將賓語提前，變成「主語-賓語-謂語」，接近於日文、韓文（語序趨近唔等於變成黏着語）。除咗「把」字，「將」、「以」都有一樣嘅賓格屬性。\n*粵、官、吳呢三門中文對應嘅構句\n**粵：我去圖書館睇書。\n**官：我上圖書館看書。\n**吳：我到圖書館看書。\n廣東話甚至按情景，可以咁講，我圖書館睇書。\n主語、謂語、賓語係咁排，但唔使全部都有。主語、賓語咁，如廣東話戲言，「打者，愛也。」，又如「亞妹、佐敦道。亞輝、彌敦道」。主語、謂語咁，如「我悶」「我走」「你喜」。謂語、賓語咁，如「撚雀」「食餸」「行街」。甚至再簡單啲，如「食啦」，「佢囉」。排位非常重要，若然啲字轉咗位，意思都會有變。\n而家中文同日文一樣，助詞會安喺動詞後面、句尾。呢點用官話嘅「了」同「完」做例，當佢跟喺動詞後面時，表示呢個動作或者呢件事已經結束（語法學上叫體），而出現喺句尾時，可以表示情態。\n中文並無文法範疇上嘅時稱。不過，中文有時態助詞，呢啲時態助詞跟喺動詞後面時可以表示動作或變化發生嘅時間狀態，比如「咗（粵）/了（官）」表示結束或者完成；「完」表示完成，喺停止嘅時候，個意思重詳細過「咗（粵）/了（官）」；「過」表示曾經發生；「緊（粵）/着（官）」表示進行、持續。表示時稱時，動詞無任何變化。例（粵/官）：\n*結束或者完成：尋日我食咗早餐。/昨天我吃了早餐。\n*曾經發生：佢去過中國。/他去過中國。\n*進行中或者持續中：夜晚無食，食緊宵夜時……/晚上沒吃，吃着夜宵時……\n雖然叫時態助字，實情佢哋本身有實在意思，同西洋變尾並唔一樣，唔好混為一談。如了本身就了結。看了，就係看之終。食完，就係食之盡。玩過，玩之經過。行緊，行之緊。本身依啲字，係形容個動作。文言都有「在玩」，「看畢」，「往矣」，「已成」，「尚有」，「曾往」，以實字表時態。\n同樣，中文作爲孤立語係無格嘅變化，名詞同形容詞都係無。格靠語序表示。比如攞第一人稱單數嘅代詞「我」來做例（粵/官）：\n*主格：我去過中國/我去過中國。\n*賓格：我阿媽叫我溫書。/我媽媽叫我溫習。\n\n**外來詞**\n中文係用漢字嘅，漢字係種語素文字，而現時幾乎所有外文都係用表音文字，比如拉丁字母、斯拉夫字母、阿剌伯字母等等，如果係兩種唔同嘅表音文字之間引用對方嘅詞，噉只需要轉換下就得比如英文詞入俄文，噉就將英文嘅音用俄文字母記低就得。；而當兩門語文之間都係用同一體系嘅表音文字時，甚至可以直接將對方嘅詞搦來用而唔使有任何改動比如而家嘅意大利文、越南文，佢哋有啲英文外來詞就係原形照搬。。但對於中文呢種純用語素文字嘅語文來講，外來詞嘅情況就複雜啲。好似人名、地名、事物名，有時個翻譯要別出心裁，至於外國企業入中文市場，幫自己起嘅名頭更加要講究noteTag|正面嘅合音例，比如Philips嘅名頭「飛利浦」。有時爲好聽，唔啱原來發音都照起名，比如Lotte嘅名頭「樂天」，自然將佢嘅產業Lotte World起名做「樂天世界」。亦有反面例子，比如「路姆西」，呢個名成爲廣府話地區嘅笑話。但呢種現象難見於其他國家，就好似麥當勞行渾世界都係叫McDonald's，毋須諗點譯。。\n喺中文入面，外來詞有四種形式：音譯詞、意譯詞、混種詞、借形詞。\n\n**音譯**\n所謂音譯，就係用呢隻漢字嘅字音去模仿外文嘅發音。因爲唔同嘅漢語個音唔同，所以有時同一個譯名，喺呢隻漢語度係似嘅，到遞隻度就唔似。喺音譯詞呢方面，最明顯嘅係外國嘅人名、地名。值得一提嘅係，同樣作爲漢字文化圈嘅成員，日文、韓文都係可以兼用漢字嘅，亦曾經用漢字來翻譯外來詞（包括外國人名、地名），不過而家佢哋用漢字嘅風氣唔及舊時name=分崩離析，下面有部分例子加埋日韓對外文嘅轉寫、同舊時寫法來參攷對照。\n*用漢字音譯時，揀嘅語音標準可以唔同\n**粵語廣州音：英文嘅「New York」譯成紐約，而更早嘅音譯係「鳥約」；「Chicago」譯成「芝加哥」；又譬喻英文嘅「Opium」用廣州話譯成「鴉片」。\n**粵語台山音：美國好多唐人係台山籍，佢哋台山話音譯啲美國城市名，比如「Manhattan」譯「民鐵吾」、「Detroit」譯「積彩」、「Seattle」譯「舍路」、「Cleveland」譯「企崙」、「San Antonio」譯「山旦寸」。\n**國語/普通話：喺大陸嘅普通話度，「San Francisco」（三藩市）除咗嗌「舊金山」，又有遞種音譯爲「聖·弗郎西斯科」；又比如喺人名上，「Georgios Samaras」喺臺灣用國語譯成「佐治奧斯·森馬拉斯」。\n**吳語上海話：「Canada」嘅國名譯做「加拿大」，呢個就係用上海話譯出嘅，呢個名喺上海話度嘅音標就係IPA|kanada；重有「羅宋湯」（Russian soup）嘅「羅宋」係用上海話音譯自英文「Russian」\n**閩南話：南洋度多講閩南話嘅唐人，所以當地唐人多時用閩南話音譯啲當地事物，比如「沙茶」就係用閩南話音譯印尼話嘅「Satay」；又比如菲律賓嘅Leyte島喺當地音譯爲「禮智島」，而喺二戰時啲當地唐人聽中國嘅國語新聞收音時，聽到「雷伊泰島」一時無人知係菲律賓邊度。\n**日文漢字音：雖然唔係漢語，但日文可以用漢字嘅日文讀音來音譯外文詞，比如「New York」譯「紐育市」、「Chicago」譯「市俄古」、「San Francisco」譯「桑方西斯哥」。\n*同一樣事物，喺漢語度嘅音譯名可以唔淨只一個，可以因爲語音標準唔同而有唔同嘅譯名\n**「Wayne Rooney」，用粵語廣州音譯就係「朗尼」，而用國語/普通話音譯就係「魯尼」。\n而日文、韓文因爲佢哋有表音文字系統，所以就唔似得漢語噉要用漢字套音，而可以直接用表音文字來寫音，比如「Wayne Rooney」（日：ウェイン・ルーニー、韓：웨인 루니）、「Georgios Samaras」（日：ゲオルギオス・サマラス、韓：요르기오스 사마라스）；即時係嗰啲有漢字可寫嘅地名，都照樣用表音文字，比如「New York」（日：ニューヨーク、韓：뉴욕）、「Chicago」（日：シカゴ、韓：시카고）、「San Francisco」（日：サンフランシスコ、韓：샌프란시스코）。\n\n**意譯**\n意譯就係運用漢字嘅表意特徵來翻譯外來詞。「電腦」嘅英文係「computer」，而呢個詞喺大陸嘅官方譯名係「電子計算機」，而之所以有噉嘅譯名，係因爲呢個詞嘅英文意思係「可以計數嘅機器」。而喺日韓則基本用表音文字寫英文嘅「computer」（日：コンピュータ、韓：컴퓨터）。地方名亦有意譯，「Montenegro」，譯做「黑山」，由「Monte」「山」同「negro」嘅「黑色」意譯成。「小石城」「Little Rock」亦係一例。\n\n**混種詞**\n所謂「混種詞」係話詞嘅主要部分係音譯，不過溝咗漢語嘅語素入去。之所以有噉嘅情況，係因爲有時如果齋係音譯，聽嘅人有可能唔明係樣咩來嘅，加咗漢語自身嘅語素之後，聽嘅人就算唔知係咩，都可以估到呢樣嘢嘅大概屬性。\n比如「beer」譯成「啤酒」，「啤」係「beer」嘅音譯部分，而「酒」係溝入詞度嘅漢語語素，噉樣就可以表示「啤係種酒來嘅」。重有「三藩市」，呢個詞本身就係混種詞，「三藩」係「San Fran」嘅音譯部分，而「市」係溝入去嘅語素，來表示「一個叫三藩嘅城市」，無獨有偶，呢個詞喺日文有種講法做「桑港」，「桑」係「桑方西斯哥」嘅首字，「港」係溝入去嘅，表示佢係個港市。\n有啲混種詞佢唔係將語素附加入去，而係呢個語素（意思）本來就係外文本身有嘅，亦即「一半音譯、一半意譯」，比如英文嘅「decibel」譯爲「分貝」，「貝」係普通話音譯「bel」，「分」係意譯「deci」，「deci」源自拉丁文，意思係「第十」，有十進階嘅意味，所以喺翻譯時就專登用意譯，譯出呢部分嘅意思。\n而有啲音譯本身亦係意譯。比如「Coca Cola」譯成「可口可樂」、「mini」譯成「迷你」、「myth」譯成「迷思」。\n重有種特殊啲嘅混種詞，係化學元素名。呢啲元素名有好多係新造字，佢哋嘅部首表示元素性質，而個聲符係西文音譯。\n\n**借形詞**\n借形詞係漢字文化圈特有嘅語文現象，對中文來講有好多借形詞係源自日文。因爲舊時漢字文化圈內嘅各門語文都係用漢字，同時翻譯西方事物時亦都以漢爲貴，因爲漢字可以誇語言，雖然唔同地方讀嘅音唔同，但字係一樣，都可以睇得明，於是就可以將人哋嘅漢字譯名照搬到自己度，再改用自己啲話來讀。而近代以來，日本成功擺脫西方殖民成爲強國，東亞啲國家都想模仿佢，呢啲國家亦有好多留學生去日本，結果就將日本人嘅譯名帶返國內，重普及埋添。諸如：服務、組織、紀律、政治、革命、政府、方針、政策、申請、解決、理論、哲學、原則、經濟、科學、商業、幹部、健康、主義、法律、封建、共和、美學、文學、美術、抽象、藝術、個人、社會、資本、進化、自由等等好多。\n\n**古代漢語嘅外來詞**\n上面擧嘅例子都係近世以來嘅漢語嘅外來詞現象。而喺古代其實就已經有外來詞入到漢語，兼且沿用到而家。\n喺中國連通西域之後，外來嘅好多事物沿住絲綢之路傳到中國，中國人見都未見過呢啲嘢，所以就唯有用當時嘅漢語去音譯呢啲新鮮事物，而音譯嘅來源大概都係啲西域語言。比如葡萄、苜蓿等詞都係噉來。\n而喺佛敎傳到中國之後，又起一次翻譯潮流，呢次係譯佛經，噉就要將啲宗敎語彙由梵文譯到來中文，其中有相當部分係音譯，比如佛、菩薩、阿羅漢等等。因爲漢字表音差，而嗰時未有完善嘅記音方法，留唔到幾多價値高嘅音韻資料，而梵文係表音文字，兼且作爲古典語文佢嘅文獻保存到今日，噉一來就等於爲當時嘅中文發音留咗記錄，因爲有好多嗰時嘅音譯詞可以查返梵文，來推測返當時漢語嘅發音，成為嗰時珍貴嘅音韻資料。\n\n**註**\n\n**參考資料**\n\n**睇埋**\n 漢語方言- 繁體中文—簡體中文- 漢語拼音- 漢語語族\n\n**出面網頁**\n中文-  Online College of Chinese Language 汉语远程学院教学网（中国国家汉办、华东师大合办）-  Cantonese Help Sheets date=20210415185928  粤语教程-  archive-url = https://web.archive.org/web/20220617065324/https://kns.cnki.net/kcms/detail/detail.aspx?dbcode=CJFD&dbname=CJFDLAST2015&filename=FDDX201503012-  archive-url = https://web.archive.org/web/20220617065337/https://kns.cnki.net/kcms/detail/detail.aspx?dbcode=CJFD&dbname=CJFDHIS2&filename=BDZK201306019- 民族語（Ethnologue）對中文（Chinese）嘅分類", "ground_label": "yue"}
{"text": "香港大嶼山\n大嶼山（「嶼」字有地名變讀，讀「如」；daai6 jyu4 saan1；Lantau Island，原爲Lantao，南大澳之葡音），有時亦叫大嶼，係香港一島，係香港各島之中最大。喺佔西南一帶。大嶼山面積有一百四十四平方公里，大過香港島百分之八十四左右。行政上，大嶼山大部分歸入離島區，但係大嶼山東北，因爲舊時居民生活靠荃灣，就歸荃灣區，當中包括陰澳、竹篙灣同埋汲水門等。\n大嶼山以前交通唔方便、遠離市區，唔少地方都未開發；但因為咁，大嶼山就成為咗香港市民度假嘅勝地。之不過，二十世紀九十年代尾，赤鱲角新機場起好，有東涌新市鎮，有機場核心計劃中嘅青馬大橋同汲水門大橋，大嶼山同市區就駁通晒。香港人同遊客好易去大嶼山。\n史上文獻，如鄭和之航海圖，又有大奚、小奚。大奚就係大嶼山，因爲島之故，又寫大奚山。《香港雜記》繙英文Lantao做靈濤，叫靈濤島或靈濤之島。\n\n**名**\n大嶼山，原本叫係叫大嶼，大島咁解。\n海上面嘅島，以前都叫山，所以大嶼山都係大島咁解。\n\n**英文名**\n英文Lantau，以前多數寫做Lantao。有說係來大嶼山頂叫爛頭山，所以外國人叫佢lantau。\n香港開埠前後，美國人衞三畏喺佢本書度，指明Lantao實情係南大澳（Nam-tai-o）。大澳係舊時全島最多人嘅地方，Lantao葡萄牙人記錄而來。\n\n**嶼字嘅發音**\n廣東話（有時又叫廣州話）入面，「嶼」係讀「罪」，傳聞讀「大罪山」唔吉利，所以要改讀「大如山」。但亦有可能有邊讀邊。\n\n**名勝**\n\n**佛敎**\n寶蓮禪寺嘅天壇大佛- 寶蓮禪寺\n*觀音寺\n*靈隱寺\n\n**基督敎**\n 聖母神學院，大水坑\n\n**遊樂場**\n 香港迪士尼樂園\n\n**灣**\n 梅窩（銀礦灣）- 貝澳濕地\n\n**鄉**\n 大澳水鄉\n\n**機場**\n 赤鱲角機場\n\n**註**\n\n**出面網站**\n  離島區議會- http://www.islandsdc.gov.hk/-  大嶼山旅遊景點-  離島區分界圖-  荃灣區分界圖", "ground_label": "yue"}
{"text": "北京（ bak1 ging1；普通話拼音：Běijīng；Beijing，傳統英文名：Peking），簡稱京（ ging1），係中華人民共和國嘅首都。佢位於華北，係中國四個直轄市之一，直接受中華人民共和國國務院管理。北京幾乎畀河北省圍住，而東南面接壤天津市。北京嘅範圍好大，現時轄有14區、2個縣，其中城六區係市區，其他係郊區、縣份。\n北京係中國人口第二多嘅城市，僅次於上海人口學會。2014年常住人口達2151.6萬人2014公報，喺世界上亦係人口多嘅大都會，估計咗2015年嘅市區人口，北京係世界第8大城市人口學會。一般人認為北京係中華人民共和國嘅政治、教育同埋文化中心，而上海同香港就係經濟中心。雖然經濟重心喺南方，不過北京係幾乎所有最大嘅中國國有企業嘅總部駐地，同時亦係中國交通樞紐之一，包括國道、高速路、鐵路、高鐵。北京首都國際機場係世界客流量第二大機場。\n北京史有三千年咁長。北京係中國四大古都之一，係四朝京師（金、元、明、淸）及遼國陪都沿革，同埋好多政權嘅首都，有七百年時間係中國嘅政治中心。北京遺蹟豐厚，有宮殿、寺廟、花園、皇陵、城牆、城門，因爲北京有豐富嘅藝術收藏，亦集中多間高校，令北京成爲中國嘅文化、藝術中心world book。世界上得少數城市長期同時作爲廣大地區嘅政治中心同文化中心，北京就係其中一個雙中心古城。\n\n**名**\n\n**北京**\n北京嘅字面意思係「北面嘅京城」，「京」字安名符合東亞傳統上對首都嘅稱呼。比如日本嘅京都、韓國嘅京城（而家嘅首爾），呢啲國都名有「京」字；而個名類似北京嘅有中國嘅南京（字面解做「南面嘅京城」）、日本嘅東京及越南嘅東京（越南東京即係而家河內；呢兩個名字面都係「東面嘅京城」）。\n對於一個人哋來講，北京嘅「北」係相對於洛陽來講，因爲洛陽喺傳統上稱爲「天地之中」，中國各個古都中得洛陽稱爲「神京」，照計中國首都應該定喺中原洛陽，但而家方位有偏差，噉就喺前面加字表示，譬喻南京，又譬喻稱做西京嘅長安、東京嘅開封。\n亦有種講法話，明朝時原本喺南京開國，後來國都搬咗去北京，南京成爲留都做南直隸，所以當時中國有南北兩京，呢兩個城市嘅名就噉樣得來。\n\n**北平**\n喺1368年到1403年期間，以及1928年到1940年、1945年到1949年期間，北京嘅正式名叫做北平（ bak1 ping4），字面意思係「平定北方」、「北方和平」，作爲地名最早出現喺秦漢。呢三個時期，北京唔係政權中央所在，所以唔叫做「京」。其中第一個時期係大明洪武皇帝在位期間，第二、三個時期係中華民國國民政府時期，呢兩個時期嘅中央政權都喺南京。\n洪武皇帝係明朝開國皇帝，佢擊退蒙元，入咗蒙元京師嘅大都後，將大都路改爲北平府，而蒙元退守漠北之後改咗名叫北元，長期同明朝敵對。改名做北平嘅用意，係希望北方和平，防止北元侵犯。而喺民國時期，北京曾經係北洋政府嘅中央所在，當時叫做京兆地方，首都叫京都市。北伐贏咗後，喺南京成立國民政府#南京（1927年4月18日～1937年11月17日），北京唔再係首都，於是由京兆地方改爲北平特別市，「北平」嘅用意係指北伐軍平定咗北洋政權，同時亦係繼承自古名。日本侵華時期，北平改名叫北京，係同國民政府作對使然。\n1949年中共建立中華人民共和國，將北平改名做北京，並且將北京定爲首都。直到1990年代前，喺臺灣嘅中華民國政府唔承認改名，而且由於反攻大陸嘅政策，喺臺灣出版嘅中國地圖繼續用舊名，兼且啲政區建置、邊界重係中華民國大陸時期嘅樣。當時將北京稱呼做北平，係暗指北京政權唔合法。而家臺灣社會包括政府在內普遍都用「北京」呢個詞，而且1990年代後唔再發行《中華民國全圖》，現時臺灣市面上嘅中國地圖根據現況來標示啲政區名、政區邊界。\n\n**別名同簡稱**\n北京有個常用嘅別名做燕京（燕讀煙；jin1 ging1），噉係因爲周朝時呢度係燕國嘅地頭。燕京個名至今重用喺啲組織、商標度，比如燕京啤酒，又比如已經併入北京大學嘅燕京大學。\n現時北京嘅簡稱叫「京」，但凡北京車牌都係京字開頭；而北京嘅拉丁字母縮寫係「BJ」。喺中華民國國民政府時期，由於當時正式叫北平，所以簡稱做平（ping4），相對應，當時嘅「京」係指南京。\n\n**西洋**\n北京嘅傳統英文名叫做Peking，呢個係郵政式拼音，由舊時嘅英國傳教士根據當時嘅官話整落嘅，係以前中國地名嘅羅馬字寫法。而家北京嘅英文名叫做Beijing，呢個係普通話拼音，係中華人民共和國成立後推行嘅拼音方案。呢兩個名可以睇出古今官話嘅音變。其中郵政拼音嘅Pe係「北」嘅發音，當時嘅官話有入聲，北嘅發音一般擬音成IPA|pɛʔ，一般加符號標示入聲，比如利金系統寫成pĕ，而郵政拼音慳咗個符號。到咗現代普通話，入聲消失兼且派入三聲，於是變成Bei。而「京」嘅拼寫兩個比較接近，得聲母唔同，反映出官話顎化嘅音變。「k」表明「京」嘅舊時官話聲母同現時粵語一樣，即係粵拼、普通話拼音嘅「g」，音標係IPA|k，但後來因爲IPA|k之後接IPA|i，IPA|k開始顎化爲IPA|kʲ，接住發音部位前移，由軟顎轉移到硬顎，變成現時嘅IPA|t͡ɕ，寫成普通話拼音就係「j」。\n雖然Beijing係現時英文標準名，不過舊式嘅Peking重流傳，而且好多嘅歐洲語言繼續用舊名來稱呼北京，比如法文嘅Pékin，葡萄牙文嘅Pequim，西班牙文嘅Pekín，意大利文嘅Pechino，德文同荷蘭文嘅Peking，俄文嘅Пекин（羅馬字轉寫：Pekin）。\n\n**主要古名**\n北京地區最初嘅名叫做薊（讀繼，gai3），出自周朝時當地諸侯之一薊國，當時北京建城，係薊國都城，叫薊城（gai3 sing4）。後來薊國畀燕國吞併，於是改叫燕，叫做燕都（jin1 dou1）華教網。唐朝時呢度屬幽州，所以又叫幽都（jau1 dou1）華教網。幽同燕又合埋做幽燕，指嘅就係而家河北北部到遼寧一帶，北京就係屬幽燕地區。\n北京作爲京城係從遼代開始，當時係遼國陪都，因爲喺京師南邊，所以嗌南京（naam4 ging1），亦稱做「燕京」華教網；金滅遼後，金國由上京遷都到呢度，稱爲中都（zung1 dou1）；蒙元滅金，後來忽必烈喺呢度登基做中國皇帝，改名爲大都（ daai6 dou1）華教網，自此，北京取代中原嘅長安、洛陽、汴梁嘅古都地位，成爲中國政治中心。明朝永樂帝由南京遷都北京，當時北京正名係順天府（seon6 tin1 fu2），但因爲兩京制度，相對南京就又嗌「北京」。「順天」嘅意思係順應天意，係東亞地區常用喺京師嘅地名。清朝入關後，沿續明朝定北京爲帝京。\n清朝滅亡後，中華民國定南京爲首都，後來袁世凱嘅北洋政府定都北京，1914年，順天府改爲京兆地方（ging1 siu6 dei6 fong1），受北洋政府直轄。1928年北伐贏咗後，京兆改叫北平，簡稱平，做過特別市、河北嘅省轄市、中央嘅院轄市。日佔時期改名爲北京，光復後恢復爲北平，又再喺中華人民共和國成立後改名北京，定爲首都。\n\n**地理**\n霧霾籠罩下嘅北京商務中心區\n北京響華北平原上面，所以成個城市地勢平坦。如果連埋成個直轄市來睇，北京市西同北都係山，北係軍都山，西係妙峰山。\n\n**交通**\n北京係中國交通樞紐之一，有幾十條鐵路，國道同高速公路伸向各方。首都國際機場（PEK）亦係好多飛機嘅落腳點。- 北京地鐵- 北京西站\n\n**世界大都會**\n北京曾經響1993年申辦龍年嘅2000年夏季奧林匹克運動會，輸咗畀澳洲悉尼。2001年，佢終於成功申辦2008年夏季奧林匹克運動會。\n北京係國際數學人大會2002同 超弦2006嘅東道主。\nBeijing-Tiananmen-38-Tor des himmlischen Friedens-gje.jpg\nBeijing-Verbotene Stadt-Goldkanal-04-gje.jpg\nBeijing-Lamakloster Yonghe-56-Halle der ewigen Harmonie-gje.jpg\nBeijing-Konfuziustempel Kong Miao-44-gje.jpg\nBeijing-Dao-Tempel Dongyue-110-gje.jpg\nBeijing-Nationalmuseum-54-Jadegoettin-2012-gje.jpg\nBeijing-Hutongquartier-42-Innenhof-2012-gje.jpg\nBeijing-58-Peking-Ente-Musikkapelle-2012-gje.jpg\n\n**攷 ==", "ground_label": "yue"}
{"text": "（San Francisco）係美國加利福尼亞州嘅一個城市，早年因發現金礦，有大量移民嚟到呢個地方。唐人又叫佢做金山。後來太平洋嘅另一邊，澳洲墨爾本都發現金礦，所以澳洲嘅叫新金山，三藩市就叫做舊金山。當地唐人亦叫佢做大埠，對應「二埠」沙加緬度同「三埠」士德頓。\n三藩市人口喺美國排第十四同埋喺加州排第四。城市喺三藩市半島北角同埋係三藩市灣區嘅中心，西邊對住太平洋，東邊同北邊對住三藩市灣。\n\n**史**\n公元前3000年已經有印第安人住喺家下三藩市嘅地區，但係到1769年先有西班牙人發現呢度。1821年墨西哥從西班牙獨立之後呢度由墨西哥管。美墨戰爭期間美國海軍起個加州共和國（或者叫熊旗共和國）。\n\n**地理**\n三藩市喺加州主要嘅地震區。歷史上最大地震喺1906年，喺1851年、1858年、1865年、1868年同1989年都發生過大型地震。最近嘅地震喺2014年。\n市區係典型嘅丘陵地帶，城內多上落斜嘅街道。市內有三個最出名嘅山坡：Nob Hill、Russian Hill同埋Telegraph Hill。\n\n**人口**\n三藩市人口喺2000年科技泡沫期間去到最高點，有776,733人。三藩市每平方英里16,000人嘅人口密度係全美國大城市第二高，僅次於紐約市。三藩市係三藩市灣區傳統上嘅商業文化中心，亦係「聖荷西—三藩市—奧克蘭」綜合統計區嘅構成部份之一，總人口有超過700萬人，喺2000年美國人口普查嗰時係第五大嘅統計區。\n三藩市係一個以少數族裔佔多數嘅城市，因為非拉丁裔白人少過44%嘅總人口；亞裔（大部份係華裔）佔咗總人口31%；各拉丁裔族群總共佔總人口14%；非洲裔佔總人口8%，少過全美國非裔人口比例。成世都住喺三藩市嘅市民唔多，只有35%嘅市民喺加州出世，而有39%嘅市民喺外國出世。\n三藩市有全美國各個縣之中最高比例嘅同性伴侶家庭，三藩市灣區亦有比美國其他都會區高嘅同性伴侶家庭比例。男同性戀多過女同性戀；據估計，五個35歲以上嘅男性人口就有一個係同性戀。\n三藩市家庭喺2005年嘅每年收入中位數係$5萬7496，係全美國大城市之中排第五高。同美國其他地方趨勢一樣，中收入家庭嘅向外遷移造成三藩市唔小貧富差距，同時亦造成兒童僅佔14.5%嘅人口比例，比美國其他大城市都少。但係，三藩市得7.8%嘅家庭生活喺貧窮線之下，比全國平均少，亦係喺人口普查局統計之中最少嘅大城市之一。\n流氓係三藩市自1980年代起經常面對嘅問題之一，亦係個具有爭議性嘅問題。一般相信三藩市係美國大城市之中流氓比例最高嘅城市。2003年嘅刑案同埋產物案犯罪率係每10萬人各有742和4943件，比全國平均要高。三藩市喺呢兩個犯罪案統計喺美國50大城市之中分別排第32同埋第38名。\n\n**文化**\n\n**文化區域**\n三藩市各個區域都有唔同嘅文化風格：\n\n**唐人街（Chinatown）**\n華人集中地，就好似中國嘅「街市」（準確啲講係似「菜市場」），但係每日都有好多遊客光臨。\n\n**The Castro**\n卡斯特羅區，全球最著名嘅同性戀聚腳地，類似紐約嘅格林尼治村。\n\n**金融區**\n從金門大橋睇去金融區\n\n**Haight-Ashbury**\n二十世紀六零年代嬉皮士嘅發源地。\n\n**Hunters Point**\n工業區，非常暖和。\n\n**教會區（亦叫米慎區，Mission District）**\n三藩市市內陽光最燦爛嘅地方，原先主要係墨西哥餐館同酒吧，而家已經有唔少世界著名嘅各式餐館，重有好多嚟自南美，講西班牙話嘅墨西哥人，據聞，為數唔少係非法移民。\n\n**LGB Pride Parade**\n三藩市同志驕傲大遊行，每年六月第四個星期日，喺三藩市市區嘅市場街（Market St.）會舉行同志大遊行，係三藩市最熱門嘅觀光活動。\n\n**Noe Valley**\n啲屋大多數係維多利亞式嘅大型住宅，居民一般都好後生。\n\n**North Beach（北岸區）**\n意大利區同唐人街旁邊嘅區域，最著名係一家大蒜餐館（The Stinking Rose），所有菜餚都有大量嘅蒜。\n\n**Pacific Heights**\n同Nob Hill一樣係全市最貴嘅住宅區，可以睇到三藩市嘅全景。\n\n**Potrero Hill**\n工業區附近，山上可以睇到海灣橋同對岸奧克蘭嘅部分港口。\n\n**South of Market（SOMA）**\n市場街以南地區，酒吧，俱樂部同藝術家集中地，有好多貴嘅新建公寓。\n\n**列治文區（Richmond District）**\n俄羅斯，阿拉伯，而呢個區有一條華人聚居嘅街道叫克萊門街（Clement Street），所以呢個區又畀人稱為「新華埠」。同日落區分割嘅係金門公園，同佢分隔嘅係海洋海濱.\n\n**日落區**\n有人認為落日區係新興嘅唐人街，因為呢度商店大多係中國店，而且亦有好多華僑同埋華裔居民。呢個區係喺二次大戰左右建設，而家重有好多喺30年代或40年代就搬入嚟嘅退休人士。\n\n**田德隆區（The Tenderloin）**\n市內最窮亂嘅區，有好多成人商店同電影院。路上成日見到醉酒佬，道友同乞衣，同時亦係各類罪案嘅溫床。但佢位於旅遊區同商業區嘅側邊，財富差別非常明顯驚人。\nSan Francisco-12-Strasse-Bay Bridge-1980-gje.jpg\nSan Francisco-16-Strasse-Bay Bridge-Downtown-1980-gje.jpg\nSan Francisco-24-steile Strasse-1980-gje.jpg\nSan Francisco-38-Strasse-Holzhaeuser-1980-gje.jpg\nSan Francisco-40-Chinatown-Haus-1980-gje.jpg\nSan Francisco-48-Blick auf Downtown-nachts-1980-gje.jpg\nSan Francisco-Golden Gate Bridge-08-von unten-1980-gje.jpg\nSan Francisco-Golden Gate Bridge-16-auf ihr-1980-gje.jpg\nSan Francisco-Golden Gate Bridge-24-Stadt-1980-gje.jpg\nSan Francisco-Golden Gate Bridge-30-Stadt-1980-gje.jpg\n\n**攷 ==", "ground_label": "yue"}
{"text": "澳門（ou3 mun4*2；Macau）係華南嘅一埠兼一城，喺廣東珠江口西南面，東望九洲洋，南望南海。舊時係葡萄牙殖民地，特別行政區喺1999年12月20號成立，全名澳門特別行政區（Região Administrativa Especial de Macau；縮寫：RAEM；Macao Special Administrative Region；縮寫：MSAR）。歷史上有梳打埠（so1 daa2 bou6）、蠔鏡（hou4 geng3）、馬交（maa5 gaau1）、濠江等嘅別稱。\n澳門有三個部份，分別喺駁住中國大陸嘅澳門半島、南面嘅氹仔同路環，後兩者曾經係兩個島，不過已經畀路氹城嘅填海工程二合為一。澳北接廣東珠海，拱北關閘係通道通。澳西海邊望出去，有珠海嘅灣仔同橫琴。隔九州洋可見香港大嶼山。\n澳門開埠已經有四五百年，畀當時嘅葡萄牙人睇中，喺1557年同大明租地一居，成爲葡萄牙殖民地。到咗1999年12月20號，澳門主權正式成為中華人民共和國嘅一部分。\n大清嗰陣，澳門喺香港開埠之前，係所有歐洲人等入省城嘅地方。所以係繁華嘅貿易港。直至1841年香港開埠，先至畀香港替代。之後轉以娛樂同旅遊事業爲主，賭業係經濟命脈之一。\n\n**歷史**\n澳門喺明代史書中記載稱為「蠔鏡」（濠鏡），澳門當時係葡萄牙同中國貿易嘅主要補給港口。葡萄牙人登陸澳門之後，問當地人呢度地名叫乜嘢，因為喺媽閣廟旁邊，當地人以為佢哋問嗰間廟於是就回答「媽閣」，就噉樣澳門就被命名為「Macau」（粵語「媽閣」葡文譯音）。澳門原本屬於廣東香山（家下中山市）。1557年，葡萄牙人向當時大明政府取得居住權，成為第一批進入中國嘅歐洲人。最初由果阿親王管轄，1623年，葡萄牙政府委任馬士加路也為首任澳門總督。\n1844年9月20號，葡萄牙女王瑪麗亞二世宣佈澳門做「自由港」；1849年，葡萄牙唔再向中國交澳門嘅地租。1851年，葡萄牙佔領氹仔。1864年，葡萄牙再佔領路環。1883年，葡萄牙再佔領望廈、青洲。1887年，當時嘅葡萄牙政府迫清政府簽訂《中葡和好通商條約》，規定「葡國永駐管理澳門以及屬澳之地與葡區治理它處無異」。1896年，葡萄牙企圖再佔領附近嘅大小橫琴島，但唔成功。1908年，葡萄牙要求展界，並劃定澳門嘅界址。1961年，葡萄牙海外部確定澳門為旅遊區，特准設賭。同年澳門政府頒佈《承投賭博娛樂章程》。喺1974年，澳門首條陸路連接工具──澳氹大橋落成啟用之前，民間或運輸往來兩離島同灣仔都只有船，曾經有航班。\n葡萄牙人喺澳門一直擁有特權或者特殊地位，普遍居民對呢個情況多多少少都唔滿意：呢種不滿，從1849年8月29號沈志亮殺死亞馬留總督開始，直到1966年12月3號，因為文化大革命以及氹仔坊眾學校事件而觸發嘅「一二三」事件為止嘅情況可以睇到。1974年4月25號葡萄牙革命，新政府實行非殖民地化政策，承認澳門唔係殖民地，而係中國領土。中葡兩國政府喺1986年開始為澳門問題展開合共四輪談判，1987年4月13號兩國總理喺北京簽訂《關於澳門問題的聯合聲明》同埋兩個附件。聯合聲明話，澳門地區（包括澳門半島、氹仔島同路環島）係中國嘅領土，中華人民共和國會喺1999年12月20號對澳門恢復行使主權，而1993年3月31號喺北京，由全國人大通過並經當時國家主席江澤民頒佈嘅《澳門特別行政區基本法》（共九章145條另加三附件）成為相當於澳門嘅「憲法」。\n1999年12月20號零時喺澳門新口岸交接儀式會場（拆咗，現分別改建為「文化中心廣場」同「澳門回歸賀禮陳列館」），由中、葡兩國元首見證澳門第127任總督韋奇立同澳門特區行政長官何厚鏵交接澳門政權，第日朝早澳門人歡迎駐澳門解放軍之下，中華人民共和國正式對澳門行使主權。根據《基本法》，澳門特區行政長官係五年一任，最多可以連任一次。\n\n**地理**\n從澳門博物館遠望澳門景色\n澳門位於中國東南部沿海，地處珠江口西岸，北回歸線以南，由澳門半島、氹仔（古稱潭仔）同路環兩個小島組成（據地圖繪製地籍局測量，東望洋山眺望台望遠鏡旁邊嘅石柱參考地理坐標：北緯22°11'47\"、東經113°32'58\"，標高91.2米）。澳門最高處係路環疊石塘山山頂，即而家媽祖像座落處（標高172.4米）。\n2003年統計嘅澳門面積為27.5平方公里（三個島嶼加上填海總和），由1866年開始澳門不斷進行填海（1840年澳門半島面積只有2.78平方公里）；人口方面：據統計暨普查局資料，截至2005年9月30號嘅居住人口估計為482,000人，以華人為主，佔總人口嘅97%，葡萄牙人（包括喺澳門土生土長嘅葡人）同埋其他外國人就佔3%。中文同葡文係現行嘅官方話。居民日常生活用語係粵語。大部分居民識普通話，另外重有一部份祖籍福建嘅居民識閩南話。此外英文喺澳門作為商業及旅遊用語同埋部分學校嘅教學語言而流行。\n澳門喺廿一世紀初，大興土木。2005年10月底舉辦完第四屆東亞運動會，其中主場館「澳門蛋」喺2005年7月開幕。除此以外，漁人碼頭、澳門科學館。\n\n**氣候**\n澳門屬於副熱帶濕潤氣候，每年以十月中至十二月天氣最好同最穩定，陽光充沛之餘唔會太炎熱，濕度唔高，最為舒服。澳門春季唔明顯，五月底初夏時受海洋性氣候影響，炎熱潮濕吹西南風，重不時有熱帶氣旋（即颱風）或者西南季候風低壓槽帶來嘅長時間暴雨，十月秋季來臨，十一月底天氣轉涼，而北方冷空氣亦準備喺12月入侵，成一波波寒流，寒流（或者叫冷鋒）來臨前後幾個鐘氣溫可急降超過十度，所以時時喺年初兩個月錄得嗰年最低氣溫。\n\n**交通**\n澳門半島同氹仔島有三條大橋駁埋。一者，一九七四年十月開嘅嘉樂庇總督大橋，俗稱澳氹大橋或舊大橋。二者一九九四年三月開嘅友誼大橋。三者，二零零五年一月九號開嘅西灣大橋，雙層行車。重有蓮花大橋，由路、氹兩島間外十字門填海而成嘅路氹城，駁去珠海市橫琴島。橋係第二個關卡，駁去中國大陸。東面離香港六十公里，好天嗰時，可以隔洋望到香港大嶼山，計劃緊嘅港珠澳大橋一篤，會駁去澳門東北角嘅東方明珠。\n澳門除咗內港碼頭，同埋喺新口岸嘅外港碼頭之外，喺1995年11月，位於澳門氹仔東側嘅澳門國際機場正式營運，據機場資料顯示：澳門國際機場2005年全年客運量為425萬高峰人次，特區政府會斥資60億澳門元填海擴建用來增加客運量，機場主要同內地城市同埋亞洲主要城市有航班往來。\n\n**分區**\n澳門特別行政區行政劃分（ 衛星圖片）\n澳門以「堂區」作為行政區劃單位，每一個堂區以嗰區最有代表性嘅教堂作為堂區名。澳門而家有七個堂區，分別係：- 澳門半島\n** 花地瑪堂區（俗稱北區，包括青州、台山、黑沙環、筷子基同埋水塘）\n** 聖安多尼堂區（即花王堂區，喺澳門西部，包括新橋同沙梨頭；著名嘅大三巴牌坊一帶亦位於本堂區）\n** 大堂區（中區、新馬路以北部分、南灣、水坑尾、成個新口岸填海地段、東至新口岸港澳碼頭，成條環半島公路去到媽閣南端，包括澳門旅遊塔同立法會）\n** 望德堂區（包括荷蘭園、東望洋山、塔石一帶）\n** 風順堂區（亦稱聖老愣佐堂區，包括八十年代尾進行南灣湖填海嘅成個媽閣半島，包括媽閣山、西望洋山、新馬路以南部分）- 氹仔\n** 嘉模堂區（包括氹仔島同澳門國際機場，另外重有澳門大學喺橫琴嘅新校區）- 路環\n** 聖方濟各堂區\n另外，路氹城現時並唔屬於任何一個堂區。\n\n**政治**\n澳門嘅政治環境比較簡單，除咗因為中國內地對澳門嘅影響自「一二·三事件」以來已經主導咗當地社會生活之外，亦都因為澳門承襲咗葡萄牙嘅比例代表制有關。比例代表制容許立法會以每隊參選隊伍所得到嘅票數比例去決定議席點樣分配，使到主流意見同埋另類意見都可以同時有代表佢哋嘅聲音。\n\n**經濟**\n澳門地標建築物，大三巴牌坊\n澳門主要收入來自旅遊業同博彩業（即賭博）。2002年，博彩業收入提供四成以上嘅國民生產總值，而2004年度財政總收入嘅七成半來源於賭博專營權嘅直接稅收。\n1950年代至1970年代，爆竹、火柴同神香係澳門三大傳統手工業（各有大小工場以及山寨廠等形式）。踏入1970年代，製衣、針織、彩瓷、電子、玩具同人造花等行業取代上述傳統手工業並支配澳門經濟。到1980年代，因為配額制度關係，紡織品（多數係出口成衣）同埋新興產業包括其他輕工業（例如玩具、人造花同埋電器產品）佔較重要地位，美、法同前西德係澳門嘅出口大國。\n但自1993年下半年起內地宏觀調控，物業市場轉冷，曾經有唔少空置嘅未開工地盤充斥澳門半島新口岸區，嗰區有唔少「爛尾樓」同空置商用樓宇。紡織業紛紛北上設廠同時關閉澳門廠房以減少工資成本，加上回歸前治安唔好同埋金融風暴，當時澳門經濟幾乎停滯不前，1996年至1999年更經歷經濟負增長（最多達-4.6%，1998年）。\n自特區成立後，改善治安之餘，澳門定位為博彩旅遊業發展嘅城市，而且2003年內地開展港澳個人遊方式來澳門後，內地居民來澳門加為方便。根據澳門統計普查局資料，2005年澳門入境旅客總數為1,871萬人次，較2004年上升12.2%。旅客主要來自中國大陸（佔總數55.9%，當中50.95%係個人遊）、香港（佔總數30%）同埋台灣（佔總數7.9%）。對外貿易方面，據經濟局資料，2005年全年總出口貨值198.2億澳門元，較2004年下跌12.1%，出口產品以紡織、成衣類為主，出口貨值下跌15.1%至180.7億澳門元，佔整體出口貨值77%，非紡織品出口方面以機器設備同零件以及鞋類為主；而進口就上升12.3%，達313.4億澳門元，貿易逆差115.2億澳門元。進口商品以消費品、原料及半製品居多，主要貿易夥伴包括有美國、歐盟、中國內地、日本同埋香港等。\n由於2004年帶動澳門經濟強勢增長嘅行業主要都係博彩旅遊業，然後帶動埋建築業、服務性行業、餐飲業同保險業都略有增長。咁對於過度依賴單一產業驅動經濟發展嘅澳門存有隱憂；最先出現喺人力資源暫時短缺方面，衍生一批低學歷嘅人員暫時寄居喺娛樂場工作；另一方面由於經濟強勢長下物價開始飛漲，近年亦開始有炒賣旺區物業嘅現象，而唔少港資地產公司紛紛喺澳門設立分公司，而港資化妝品公司、便利店等亦大舉喺澳門開設分店，呢種現象係過去前所未見嘅，特區政府喺2005年提高投資移民嘅申請資格後，投資移民申請個案減少超過七成，但只可以小程度上竭止炒風。\n但由於賭權嘅開放對象係外資，呢種情況喺本地生產總值同人均本地生產總值嘅數據中係睇唔到嘅，換言之，本地居民收入並非同人均本地生產總值同步增長（據2005年4月23號《華僑報》社論觀點）；北區大部分低收入居民生活質素跟唔上超過三成高速增長帶來嘅通漲，生活質素出現倒退狀況。特區政府喺2005年3月1號設立「綜合生活素質研究中心」以助整體提高生活素質。該中心除咗同社會各界舉行多場諮詢會以及舉辦同生活質素有關嘅講座之外，已委託香港大學進行第一輪澳門居民綜合生活素質調查。並喺12月15號公佈中期調查報告。有輿論認為，該中心現時重停留喺探索階段，未見較大成效。\n\n**賭業**\n澳門賭業於1847年喺葡萄牙管治之下開始合法化，自此以後，澳門以「東方蒙地卡羅」之名廣為世界所知，賭業更成為澳門經濟一個重要部份。第一個博彩專營權牌照於1937年發畀泰興娛樂公司，但該公司經營太保守，未能完全發揮賭業嘅經濟潛能。當時該公司只有中式博彩項目提供。到咗1962年，政府將所有形式嘅博彩嘅專營權牌照改發畀澳門旅遊娛樂有限公司（簡稱澳娛，簡稱STDM）。牌照於1986年續期十五年，2001年尾屆滿。\n2002年，澳門特別行政區政府唔再發出博彩專營權，改為向三間公司發出博彩經營權牌照，分別係澳門博彩股份有限公司（簡稱澳博，STDM嘅子公司），永利度假村（澳門）股份有限公司，同埋銀河娛樂場股份有限公司（已被收購，家下屬銀河娛樂集團有限公司名下）。其中澳博將牌照轉批畀美高梅金殿超濠股份有限公司（美高梅）；銀河轉批畀威尼斯人（澳門）股份有限公司，即三個賭牌五個經辦商，現時澳博正營運十六間賭場；銀河正營運兩間賭場；威尼斯人正營運一間賭場；永利同美高梅未有賭場營運。另2006年3月5號永利公司宣佈將澳門博綵牌照轉批畀新濠博亞娛樂有限公司（簡稱新博），有待澳門特區政府批准。\n博彩業喺澳門嘅經濟中扮演重要角色。好多遊客鍾意喺澳門賭博，亦有好多本地人經常出入賭場。總括嚟講，博彩業喺澳門可以分成五大類：賭場賭博、賽馬、賽狗、彩票同埋足球博彩。\n\n**人口**\n澳門人口發展\n\n**文化同埋節日**\n\n**文化遺產**\n澳門有22座建築同埋8個廣場，尤其係前地嘅「澳門歷史城區」已經喺2005年7月15號列入世界文化遺產名錄。\n\n**2006澳門世界遺產年**\n澳門旅遊局同文化局將2006年定為「2006澳門世界遺產年」，並合辦多項文化以及促銷活動，向全世界宣傳。而旅遊局亦考慮喺暑假延長呢啲旅遊景點嘅開放時間，方便遊客。活動已於2月18號喺大三巴牌坊正式啟動。吸引包括中國、香港、台灣、日、韓、歐、北美及澳洲遊客重臨澳門。\n\n**地方特色**\n 澳門嘅街道名牌，以葡萄牙嘅瓷磚畫（azulejos）藝術作為藍本。佢藍色同白色嘅主調，配以中文同葡文嘅街道名，成為澳門嘅地方特色之一。喺葡萄牙管治時期，街道名牌嘅葡文名一般佔咗名牌四分之三嘅面積，中文就佔四分之一。澳門特別行政區成立之後，將街道名牌嘅設計修改，中葡文街名各佔名牌面積嘅一半，中文喺上，葡文喺下。而街道嘅中文名亦都由原本嘅直書改為橫書。目前民政總署正逐步更換澳門嘅街道名牌，其中氹仔同路環嘅街道名牌已經全部改用新設計，澳門區舊有嘅街道名牌設計亦都逐漸減少。- 澳門有唔少名字冗長嘅街道名，喺華語地區來講係非常罕見。呢啲街名大多以葡萄牙軍官政要，或歷史人物嘅名命名，然後以粵語音譯出來。比較多人識嘅有：沙嘉都喇賈罷麗街、士多紐拜斯大馬路、爹美刁斯拿地大馬路、華士古達嘉馬花園等。另外有啲主要街道嘅原名好冗長，大家習慣另外改個易啲記嘅名甚至令到大家唔記得原名。好似俗稱新馬路嘅亞美打利庇盧大馬路、俗稱荷蘭園正街或荷蘭園大馬路嘅肥利喇亞美打大馬路、俗稱提督馬路嘅罅些喇提督大馬路等。亦有一啲以街名嘅諧音而衍生嘅謔稱，例如將沙嘉都喇賈罷麗街叫做「沙煲罌罉街」、巴素打爾古街叫做「巴素打你屁股街」等。\n\n**語言**\n 廣東話（同香港一樣、廣東話通常係指粵語嘅廣州話）係澳門通用話，喺平民日常生活、做嘢，政府，學校，傳媒用；葡文多數喺政府、法律部門以及同葡萄牙有關連嘅商戶或書局、社區流行；而旅遊景點會廣東話、英文、普通話夾埋用。- 寫字用繁體中文- 澳門話（Macanese）係種由葡文、馬來話、粵語、英文、古葡文溝埋些少荷蘭文、西班牙文同埋意大利文嘅話，葡文叫「巴度亞」（Patuá），曾經係澳門土生葡人成日講嘅話。而家差唔多絕跡。最後一個澳門話作家係若瑟·山度士·飛利拉。\n\n**演藝**\n 睇澳門歌手一覽\n\n**節假日**\n\n**宗教**\n澳門多數居民同其他華人社會一樣，以儒、釋、道以及民間神祇為信仰（觀音同埋媽祖特別流行）。\n天主教澳門教區喺1576年1月23號成立，首任主教係賈尼勞（仁慈堂創辦人）。首位華人主教係林家駿主教。現任主教係黎鴻昇，係首位澳門土生土長嘅華人主教。由於回歸前有大量土生葡人返葡萄牙，教友以華人為主。\n聖公會維多利亞教區喺1849年成立，管轄範圍包括澳門。中華聖公會港粵（後稱華南）教區喺1912年成立，管轄範圍包括廣東、香港同埋澳門。1951年因為中國大陸政局轉變，香港以及澳門嘅聖堂脫離中華聖公會港粵教區，成立聖公會港澳教區。而家由香港聖公會教省取代，喺1998年成立香港聖公會澳門傳道地區。\n澳門亦係基督新教喺中國嘅第一站。\n\n**教育**\n\n**高等院校**\n 澳門大學（以前叫東亞大學）- 澳門理工學院- 澳門旅遊學院- 聯合國大學國際軟件技術研究所-  澳門城市大學（舊稱亞洲（澳門）國際公開大學）- 澳門保安部隊高等學校-  澳門科技大學- 澳門鏡湖護理學院- 歐洲研究學會-  澳門高等校際學院-現已改名為聖若瑟大學（usj）- 澳門管理學院- 中西創新學院\n\n**姐妹城市**\n 里斯本- 波圖-  科英布拉（係同過去嘅海島市簽約，海島市即係依家嘅氹仔同路環）-  林雪平-  聖保羅- 布魯塞爾（友好協約書）\n\n**註**\n\n**參考**\n\n**睇埋**\n 澳門人口- 澳門通訊- 澳門交通- 澳門軍事- 澳門觀光景點\n\n**出面網頁**\n  澳門特區門戶網站\n**  *澳門特區政府新聞局（繁體中文）-  澳門印務局-  澳門城市指南-  澳門旅遊局-  澳門格蘭披治大賽車網站-  政權交接儀式-  澳門廟宇與節誕-  MacuHub - 中國與葡語國家和地區經貿資訊網（簡體中文）-  澳門的姊妹城市-  澳門旅館- mc-  Wikitravel旅遊指南 - 澳門", "ground_label": "yue"}
{"text": "位於中環嘅干諾道中\n聖約翰座堂\n中環（Central，舊時又直譯做：Chung Wan、Choong Wan），又叫中區（Central District），係香港一地，地處香港島北岸，域多厘城四環之一。環頭西起消防街、急庇利街、城皇街、樓梯街，東至金鐘道與灣仔相接，南便去到堅道，北便經干諾道中望海。圍起上嚟約莫有309英畝。中環自香港開埠計起，一路都係行政同商業中心，亦係香港政府、香港立法會所在地，故此有人話此地乃係「香港心臟」。\n\n**名**\n中環與中區，並非同一概念。中環個環，唐人聚居嘅地。最初係今日中環街市對上嘅谷，有幾條涌喺處，華人在此搭屋聚居。而中區係英人地域分野。\n\n**風物**\n現時花園道同鐵崗之間個山仔，大早開埠嗰時經已欽定為政府用地。故此政府機關即如港督府、輔政司署、軍需局、兵房都通通擺響嗰處。而海關、海軍船塢、添馬艦海軍基地亦建於中環海旁。時移世易，雖則香港幾經變遷，不過舊蹟依然。\n舊陣時重未曾填海，德己立街、威靈頓街嗰頭洋行多過米舖。當其時嘅洋行成棟樓都係佢嘅（亦即買斷一個地址冧把），樓下係辦公室，樓上就做職員宿舍。中環銀行亦都多到離晒譜，幾乎冚棒冷外國銀號都將總行置於中環。就咁，皇后大道中打上慢慢變成金融商業區，南便就做咗商業住宅地。外國三教九流諸如天主教、聖公會、浸信會都響中環興建總堂，愛嚟做傳教基地。後嚟重有埋西式學校，教化好多唐人子姪。\n開埠初期，好多鬼佬唔妥唐人，做乜都唔滲唐人玩，中環一隅，唐人與狗唔入得。及至軒尼詩出任港督之後，至准唐人響中區買地。\n時至1911年，中環經已旺到出汁，華洋薈萃、商賈雲集。享譽盛名有聖約翰座堂、港督府、舊大會堂、香港會所、畢打街舊鐘樓諸如此類。\n家陣中環住宅同商業分得一清二楚。威靈頓街南便係住宅地，海旁係商業中心，石屎大廈林立，即如國際金融中心、交易廣場、置地廣場、匯豐銀行大廈、中國銀行大廈、怡和大廈。座座大廈都零舍唔同人，每每令遊客歎為歡止。\n中環雖則係旺到爆嘅商業區，之但係麻雀雖小五臟俱全，區內都相當多休憩場所，好似兵頭花園、香港公園、遮打花園、皇后像廣場、愛丁堡廣場咁。其中香港公園算係好去處，至啱冚家一齊去。\n區內有眾多西式古蹟，譬如話荷李活道中區警署、域多利監獄、都爹利街煤氣燈之類。\n中環至有異域情懷之地，相信皇后像廣場敢認第二都冇埞敢認第一。逢親禮拜日，皇后像廣場至遮打道都轉做行人專用區，准許各種團體做騷，呂宋文化大放異彩。\n因為填海所以中環面積越來越大\n\n**得意街名**\n港英政府官名\n*堅尼地道\n*砵甸乍街\n*羅便臣道\n*般咸道\n*德輔道（德輔道中、德輔道西）\n*卑利街\n懷舊古老街名\n*利源東街\n*利源西街\n*高陞街\n*攀桂里\n\n**詩**\n1870年，黃遵憲赴廣州考鄕試途經香港，吟詩幾首，其中不乏講及中環情形。\n見當其時中環洋商共教會之新奇：\n講述上中下環紙醉金迷、夜夜笙歌之情形：", "ground_label": "yue"}
{"text": "中英展拓香港界址專條\n《中英展拓香港界址專條》 （Convention between Great Britain and China Respecting an Extension of Hong Kong Territory）係響1898年6月9號，由大清同埋英國響北京簽訂。\n專條內容係，英國向清廷租借香港九龍界限街以北、深圳河以南嘅地方，同埋附近包括大嶼山等二百幾個島，將香港境址擴展到后海灣同大鵬灣，為期99年，直至1997年6月30號為止。不過，清政府同時間保留九龍寨城嘅管治權，兼且繼續喺九龍寨城派駐官員。\n\n**建議**\n專條地圖，初地界係沙頭角河同深圳河口\n修正後係沿沙頭角河同深圳河\n擴展九龍界址，係1894年由遮打向港督羅便臣提出嘅。\n當時香港島同九龍半島無險可守，香港個港亦唔係全個喺英治之下，有部份係大清。一旦其他敵對歐洲勢力打入香港，又或者喺大嶼山等島駐紥，到時會無得守。而且當時香港島有人口密集，鼠疫橫行，需要分散人口減低風險。同埋，香港島同九龍半島亦都無可能糧食自足，重有係工業亦要地發展。\n之後由The Chamber of Commerce、The China Association同埋The Navy League力推，尤其係後者。而英國海軍同陸軍都有份提防務意見。港督羅便臣推動英國政府。而英國駐華公使竇納樂（Claude MacDonald）同大清打交道。\n\n**談判**\n1898年3月，俄羅斯帝國迫大清租旅順同大連共25年，引起英國不安，所以英國借勢迫大清租威海衞同等年期，7月1號簽《訂租威海衛專條》。同時訂下如果廣東、廣西有任何租借地，會另要求租地以求平衡。同期3月，法國想染指廣東、廣西，4月迫大清租廣東西部嘅廣州灣。英國乘機以平衡勢力為由，竇納樂迫大清畀英國擴址200英里，6月9號簽下《展拓香港界址專條》，租99年。之後11月16號，大清亦迫住租廣州灣畀法國。\n\n**移交**\n香港總督接收新界公告\n1898年6月9號簽訂之後，香港本埠並無即時公告。10號，香港本地仍然未知結果，會否全部仰或部份。\n英人並無卽時收地，而係等到調查完，勘定界，諗定方針先做，先至收。原因定喺一八九八年四月十七號正式接收，因爲鄉民開打新界六日戰，結果提早一日，喺四月十六號，喺九龍城同大埔升旗接收新界。\n\n**註**\n\n**出面網頁**\ntitle=展拓香港界址專條\n\n**睇埋**\n香港\n*香港史\n*新九龍 - 界限街以北，獅子山以南的地方\n*新界 - 現時定義：獅子山以北、深圳河以南的地方", "ground_label": "yue"}
{"text": "1915年嘅九龍\nthumb\n九龍（gau2 lung4，Kowloon）一地，係香港境內中心，北連新界，南為維多利亞港，以獅子山、大老山同飛鵝山一帶嘅山脈為北界。東至鯉魚門，西至荔枝角，南為九龍半島之端尖沙嘴。西邊海面嘅昂船洲就喺行政劃分上成為九龍嘅一部分。九龍望南，對面海就係香港島。九龍全境係市區，同港島北岸市區遙遙相對。\n直至2003年，九龍雖然只係得四十六點九三平方千米，但係就住咗香港三成人口。根據2006年中期人口統計，九龍住咗二百零一萬九千五百三十三人。迫夾嘅九龍，當中部份區份，更曾經長期位居世界人口密度榜首。不過香港政府好多年嘅政策實行後，將一部份人移去新市鎮，密度變到比較低。\n大清時，九龍就有九龍巡檢司衙門，設喺九龍寨城。九龍巡檢司簡稱九龍司，係新安縣兩個司之一，管今日香港同部份深圳地方。\n今日界限街以南嘅九龍半島，響1860年由清政府割讓畀英國，由香港政府喺行政上劃為九龍。到1898年，清政府再被迫租借界限街以北、深圳河以南嘅土地畀英國，之後香港政府就將由界限街去到到獅子山等山脈之間嘅地方叫做新九龍。今時今日，除咗別義之外，「九龍」一般係指界限街以南嘅九龍半島加埋新九龍。\n\n**地理**\n九龍同香港島曾經係一個大型火山口。九龍北界嘅山脈同港島綿綿嘅山脈形一個圈咁，就係當時火口嘅邊緣。未有任何填海之前，維多利亞港東面嘅九龍灣係淺灘同平地，而九龍半島一帶就啱啱相反，大片山頭響中間突出。維港西面長沙灣曾經係大沙灘。大角嘴係一條長長嘅半島，而九龍塘一帶就有湖有田。經過大量填海同變做都市之後，除咗山勢，已經好難認得出原本嘅自然地貌。\n\n**行政**\n自從1982年推行代議政制之後，行政劃分多以區議會選區為準。1994年之後，九龍就分為五區，分別係：- 九龍城區- 觀塘區- 深水埗區- 黃大仙區- 油尖旺區（1994年區議會選舉，將油尖區同旺角區併埋做一個區）\n而立法會選舉選區就以人口拼做兩個：- 九龍東—包括黃大仙區同觀塘區- 九龍西—包括油尖旺區、深水埗區同九龍城區\n\n**歷史**\n大清永租九龍半島畀英國，租約裏面嘅附圖\n\n**名嘅來源**\n九龍名字來由未有定論，所以有唔少傳說。有人話因為北部有九條山脈形成九條龍脈，所以叫「九龍」，但實際嗰頭附近跟本就無九座山，呢個講法似乎只係風水佬穿鑿附會。\n查實「九龍」呢個名一早喺1573年明朝嗰陣已經有，不過呢個講法係根據康熙二十七年（1688年）勒文謨嘅《新安縣志》入面引述明朝舊誌嘅講法而嚟，所以未必係當代文獻，喺《新安縣志》卷八《兵刑志》第十二頁「寨船」咁講：\n『明(朝)本寨舊有戰船大小五十三艘，汛地六處，各派戰船八隻分總領之。中哨船五艘，欽總統之。自萬曆十九年改設參將，陸續增至一百一十二隻，派守佛堂門外，淘濘、餓公澳、九龍、屯門、急水門、東西涌、餓公頭、赤灣、老萬山、浪白等處汛海』\n由此可見「九龍」可能喺明朝已經出現。但查實「九龍」原本其實係一條村嘅名，叫「九龍村」，喺《新安縣志》卷三《地理志》第七頁「都里」就有「九龍村」，除咗「九龍村」重有「香港村」所以有人話香港島因為「香港村」而得名，而九龍半島就係因為「九龍村」而得名。\n大明萬曆年間，郭棐寫嘅粵大記海圖。油咗粉紅色嘅係九龍山，響官富巡司同尖沙嘴之間\n明郭棐響朱翊鈞做皇帝嘅萬曆年間，寫咗本粵大記，呢本書由1577年（萬曆五年）寫到1594年（萬曆廿三年）。裏面個海圖就有九龍山，畫響尖沙嘴同官富巡司之間。可能就係九龍半島上面，由紅磡到九龍城之間嘅山。\n至於「九龍」點解，而家重未考究到，因為開村嘅人有條村嘅命名權，但係「九龍村」嘅人喺康熙六年（1667年）因為實施遷海政策，所以已經畀人趕走晒，而家都搵唔返「九龍村」嘅村民出嚟問，所以「九龍」嘅意思，就只有一堆穿鑿附會嘅理論，證實唔到個名嘅真正來源，但九龍確定係因為「九龍村」而命名。\n\n**背景**\n根據考古發現，九龍可能早喺東漢時就有人住。李鄭屋漢墓就係東漢時嘅墓穴。入面嘅磚面刻有大吉番禺，就證明九龍響當時係番禺管治之下。再加上2004年，響旺角鬧市掘出為數唔少嘅東漢、晉朝同埋唐朝嘅陶器同埋制作架生。足以證明九龍自東漢以嚟都有人住。\n宋朝，九龍灣一帶淺灘係官府鹽場，當時就叫做官富場。鹽係當時重要產物，係生活必需品，販鹽者亦可以發達，做成壟斷。為咗防止壟斷，唔少朝代嘅官府都禁止民辦鹽場，由官府直接承包。地名官塘（依家叫做觀塘）同埋鹹田（依家叫做藍田）就係鹽場嘅遺證。\n南宋末年，蒙古滅宋，宋帝趙昰同趙昺走難到官富場，響土瓜灣北一座小山休息。兩人隨軍繼續走難，而村民就叫嗰座山做聖山，山上刻字宋王臺。\n喺明朝，九龍係海防要地，當時尖沙嘴又叫中門，而東面就係鯉魚門，兩個海門都係華南重要海道。海賊佔過鯉魚門後山，所以叫佢做魔鬼山。\n清朝為咗管理寶安縣南境，響今日九龍城起咗座九龍寨城。\n\n**城市景觀**\n\n**交通**\n因為九龍係香港市區嘅重心，交通一向好多發達，港鐵一開波就首先響九龍通車。、、同都經過九龍。而九廣鐵路響20世紀初由尖沙嘴打通上廣州。\n唔同時九龍有唔同嘅主要街道。家吓九龍中間最主嘅路係彌敦道，向西有長沙灣道，向東有太子道，重有好多其他公路。\n\n**參考 ==", "ground_label": "yue"}
{"text": "據羅馬史，羅馬王政時期最後一任嘅國王盧修斯·塔克文·蘇佩布個仔強姦一位貴婦Lucretia，令到佢自殺，佢親戚布魯圖斯因此起兵推翻國王。\n提齊安諾·維伽略作品\nthumb\n強姦一般指男人對女人夾粗嚟嘅陰道性交，多數係犯罪。廣泛啲講，亦包括一個或多個人以暴力、威脅等手段，強迫一個或多個受害人發生嘅性行為。「強姦」嘅同（／近）義詞有老強、強暴、姦污、施暴、性侵以及強制性交等。\n强姦係種性暴力，受害者嘅身體同埋尊嚴會受損。一啲犯強姦嘅人亦都可能帶有性虐待嘅性癖好。\n\n**意思**\n\n**狹義**\n傳統上同法律上嘅強姦犯定性都係指男方而唔係女方，主要係由於生理上嘅特點——喺一般情形，要個男嘅情願，先至會性興奮，繼而扯旗，然後再插得到條㞗入去個屄度；至於個女嘅，就算唔鍾意，只要唔夠本事反抗，就阻止唔到。不過亦都有女人綁起男人，再用春藥整到佢條嘢不由自主噉舉起，然後交配嘅罕有案例。其實，違反意願噉達成所有陰道性交前設條件嘅方法，唔止得物理同化學類，心理脅迫一樣有若干效果，更莫講話多種手段並用。亦有針對神經嘅藥物同儀器，能夠夾硬令陰莖勃起。\n\n**廣義**\n無分男女，只要係一方夾硬令人同佢發生性關係，就係強姦。由於唔同國家嘅風俗文化都唔同，有啲國家認為，滿足到「強行發生性行為」呢個定義，就係犯強姦罪；而有啲國家法律就只限制男方而無限制女方呢一種行為，所以詞理同法理都可能有落差。\n\n**犯罪情況**\n\n**聯合國數據**\n根據聯合國婦女署2013年統計126個國家。由數據反映發展中國家較發達國家強姦問題更加嚴重，而重視孔孟之道嘅日本、新加坡，同中華民國，當中有發展中國家，但性罪行係屬於世界上最少行列。\n第一個括號顯示，每隔幾多分鐘就發生女性性侵案，數字越小案件越多。\n第二個括號，指該國自世界經濟論壇2013年度《全球性別差距報告》，性別平等指數得分（冰島最高有0.8731，最低也門得0.5128）：\n\n**最高人均犯罪地區**\n 印度（3.3）（0.6551）\n\n**較高人均犯罪地區**\n 阿富汗（4.1）（？）- 中非共和國（4.3）（？）\n\n**中度人均犯罪地區**\n 哥倫比亞（5.1）（0.7171）- 也門（5.4）（0.5128）- 馬里（5.6）（0.5872）- 索馬里（5.7）（？）- 美國（5.8）（0.7392）- 南蘇丹（5.9）（？）- 波蘭（5.9）（0.7031）- 羅馬尼亞（6.0）（？）\n\n**最低人均犯罪地區**\n 中華民國（7.7）（？）- 日本（7.9）- 荷蘭（7.6）- 新加坡（8.0）\n*中華人民共和國（8.3）\n\n**中國大陸**\n\n**近代**\n據《廣西文革機密檔案資料》披露：1967至1968年間，性暴力現象好普遍。當中，完整強姦、輪姦、性虐待，乃至性暴力辱屍、毀屍記載有二百二十五個案例。按民調，女性受害者人數應當千人以上。一時間，殺人姦妻、殺父姦女竟成為廣西省區農村社會常態。\n不過，文革時期官府受理都會有好多屈人食死貓案件，真正犯人多走得快好世界，最近就有媒體報導大陸有80幾歲醫生平反成功。另外有女黨員被下令強姦，例如張志新。\n\n**近年**\n中國全國犯罪人均上係好普遍，當中性犯罪同性病（如愛滋病）屬全球性嚴重水平。聯合國科學統計為按人均犯罪同數字，中國都係全球第二名，排第一係印度，並有年增長率惡化。上海、安徽、四川、河南等地先後發生老公強迫老婆同佢做愛情況，且司法機關處理時會有分歧。婚內有無強姦，「婚內強迫性行為」係咪犯罪，理論界、司法界，同社會都有關注同爭論。綜合當局同非官方來源，疑強姦案當中有好多，都被當作其他較輕微罪行處理，例如原本可能係強姦但變成告非禮、猥褻，甚至有執法當局試圖遊說受害人和解了事。近期，較出名又有國外媒體報導係指香港女導演林淑貞個案。佢疑身處中國大陸時，受到海南航空人員企圖強姦。\n\n**香港**\n自香港主權移交後，平均每年有一百幾十單案被差人列為強姦，差人重話2017年頭10月有56單，多過上年一成。根據《刑事罪行條例》（香港法例第200章）第122條：「猥褻侵犯係刑事罪行，最高可處10年監禁......」強姦定性都好合乎「國際標準」，同樣要有強迫性質，必須有陰莖插入陰道情節，先算強姦。\n而強迫肛交方面，就由《刑事罪行條例》（香港法例第200章）第118B條：「意圖作出肛交而襲擊」罪所規范。\n\n**戰爭暴行**\n\n**近代**\n軍佬搞強姦係戰爭罪，打仗時好多國家都有強姦發生。蘇聯紅軍曾經喺二戰之後佔領咗德國、波蘭各東歐地區（華沙公約國家），並做過好多姦殺暴行。歷史學家安東尼·比弗喺佢本書《柏林在1945年陷落》入面提過，蘇聯強姦咗200萬位德國婦女同幾千個前蘇聯婦女。重有韓戰時，中共軍人強姦過韓國婦女，至今共匪一類依然臭名遠播。根據中國人民志願軍第42軍吳瑞林軍長回憶，因為強姦朝鮮民女問題，所以入朝初期已槍斃一批志願軍。根據《一九五二年志願軍後勤工作簡結》，11萬人志願軍後勤部隊中，由1952年1月至11月中，就有一百零九人自殺，三十九人自傷，六百八十七人逃亡，汽車肇禍壓死八十一人，壓傷九十四人，誤傷一百零八人，強姦四十一人，通姦五百一十四人，雞姦一百五十人。1954至1955年，最少發生20單強姦殺人事件。題外話，有好多志願軍返去中國唔係被成美軍間諜、開除黨籍、就係打成右派，好多都冇好收場，直至毛澤東政權因文革結束而倒台，80年代中共先至為志願軍戰俘恢復名譽。\n大日本帝國軍妓問題上，主要係太平洋戰爭時，日軍疑用招募同強迫方式兩種手段要女人（戰敗國同日本本國都有）為皇軍提供性服務。慰安婦妓女問題主要係人道同國際法方面爭議，係指自願定強迫。不過，如果有指日軍有冇強姦軍妓以外婦女，同歸唔歸類到慰安婦上，就久不可考。反而，南韓學校教材會強調慰安婦係「性奴」，中國等反日國家，多就慰安婦問題上對現代日本存有負面情緒同偏見歧視。\n\n**成因同控制**\n由多項數據同事實見證，聯合國數據反映，相信性犯罪同道德水平，教育程度，資本化程度最少三大方面成正比。因為例子國家證明地區人口愈貧賤愈易出現性犯罪，但高收入人士參與強姦嘅事件就好少成案。相比強姦，政客、貧官、高收入資產階級，相對有更多例子係捲入同錢、政權有關嘅性交易、性賄賂醜聞，例如近年中國反貪而爆出軍中性醜聞，當中湯燦以「軍中妖姬」出名國際犯罪心理學上，罪犯可能出於對性好奇，至性飢渴同過份對性開放，對人存敵意。重有北韓出名「歡樂組」。\n另外，學者研究色情經濟可能會影響性犯罪問題。因為性服務非法地區，性犯罪需求同性病傳播率都較高。但大多數性行業合法國家，例如有台灣、香港（一樓一）、荷蘭（叫雞同大麻合法國家），同成人動漫電影發達國日本、美國，強姦百份數的確較低，青少年未婚大肚比例都好低。\n\n**相關詞彙**\n輪大米又叫輪姦，指好多人迫一個人同佢哋輪流性交，以多男害一女居多，相反嘅情況好少見。用藥迷暈人哋再姦，叫迷姦。灌醉人哋然後姦，係醉姦。將不省人事（例如飲醉咗酒）嘅人帶走去性交（通常無得到對方同意），俗稱執屍。\n強姦民意用嚟形容統治者違反人民意見施政，重要讕正義噉樣話係按照佢哋嘅意願嚟做好事。\n\n**睇埋**\n 非禮- 性騷擾- 㚻姦- 性病- 愛滋病- 人獸交- 兒童色情- 性交轉運\n\n**參考 ==", "ground_label": "yue"}
{"text": "廣東省博物館，2017年\n廣東省博物館（Guangdong Provincial Museum）係廣東廣州嘅省級綜合博物館，響珠江新城。\n\n**歷史**\n\n**文明路舊館**\n廣東省博物館第一棟大樓，已拆除\n廣東省博物館第二棟大樓，已撥俾廣東省立中山圖書館\n1957年7月19號，廣東省博物館籌備委員會成立，負責決定博物館選址同收集文物。籌委會提出過好多個選址方案，無一合適，卒之由廣東省委書記陶鑄定喺文明路，舊廣東貢院大鐘樓以東、廣場以北、天文台以南嘅位置。原先計劃起3棟樓，其中主樓坐西向東，重有兩棟副樓分別喺南邊同北邊，拼埋一齊似U字，開口向東。南副樓喺1958年開始起，1959年上半年竣工。淨低主樓同北副樓因為冇錢一路都冇起。1980年代尾，拆除舊樓，起新嘅陳列大樓，1992年10月落成。\n\n**珠江新城館**\n珠江新城館入面嘅海洋館\n2003年，廣東省政府決定投資8.8億人民幣，喺珠江新城起廣東省博物館新館。政府舉辦國際邀請競賽來徵集建築方案設計，有美國、奧地利、日本、荷蘭、英國等8個國家10間國際建築設計公司參加，最後揀咗香港許李嚴建築師有限公司嘅設計方案「珍寶容器」。2004年12月12號開始起新館，2010年5月18號正式開放。\n新大樓個款好似一個「寶盒」噉，主體建築四周圍都係草皮。入口附近嘅建築距離地面有23米，草皮鋪到上去。一入大樓就係一個面積有6000平方米嘅中央大廳，有38米咁高，用咗光棚來整，幾有嶺南嘅建築特色。博物館建築重用咗「剪力牆植入型混凝土巨型筒體-鋼架懸吊結構」，個展廳入面一條柱都冇。。\n\n**開放時間**\n博物館星期二至星期日期早9：00－下晝5：00開門，逢星期一休息（法定節假日同特殊情況除外），公眾需憑有效證件領取參觀飛先可以進入。\n\n**交通**\n\n**地鐵**\nlink：珠江新城站\n*link：大劇院站\n\n**參考**\n\n**出面網頁**\nwww.gdmuseum.com\n*gdmuseum\n*site", "ground_label": "yue"}
{"text": "老夫子（英文名：Old Master Q）可以指兩種作品：\n第一種係王澤嘅《老夫子》（1962年出版）。佢係一套係華人地區好出名嘅漫畫。1962年王澤（原名王家禧）開始用「長子」為筆名響香港出版《老夫子》。王澤嘅老夫子漫畫裏面主角有：老夫子、大番薯、秦先生、老趙、陳小姐。王澤嘅「老夫子」同「大番薯」同朋弟嘅好相似，但係，王澤畫嘅老夫子亦加入咗唔少佢嘅個人風格同創意。\n第二種指朋弟（原名馮棣）嘅《老夫子》（1930年代出版）。係一套內地三十年代嘅著名漫畫作品，當時渠喺報章發表《老夫子》、《老白薯》等漫畫，其人物造型同埋性格同王澤嘅《老夫子》好似，王澤畀人話抄原著。\n呢篇文章主要講王澤嘅《老夫子》。\n原本嘅老夫子漫畫係喺1937年至1943年之間由朋弟原創，而且刊登喺北京、天津一帶嘅報紙上面，喺嗰啲地方好流行，亦曾經喺1940年嗰陣刊印單行本。\n由1962年起，王澤開始喺香港出版《老夫子》。王澤嘅老夫子漫畫裏面有呢啲主要角色：老夫子、大番薯、秦先生、老趙、陳小姐。王澤嘅「老夫子」同朋弟嘅好相似，但係，王澤畫嘅老夫子亦加入唔少佢嘅個人風格同創意。\n王澤畫嘅《老夫子》出版之後，大受歡迎，老夫子同其他啲主要角色亦成為今日華人所熟識、家傳戶曉嘅漫畫人物。\n\n**內容特色**\n王澤嘅老夫子漫畫裏面嘅角色有時會反映嗰陣時嘅社會近況，包括喺街上面嘅乞兒、政府高官到演員或者古代武士。有時情節會發生喺啲古怪嘅場景入面，好似遇到外國人、撞鬼、去到未來世界。\n當老夫子漫畫為讀者帶嚟幽默嘅同時，佢反映咗當時社會環境（特別喺 1960－1980年代）嘅轉變。內容有時會帶出近期嘅社會問題，好似貧富懸殊、偷嘢、黑社會等等。佢嘅漫畫有時亦會嘲諷時裝、搖滾樂呢啲嘅藝術。（有時係漫畫入面嘅老夫子會「教訓」個啲著得「不倫不類」嘅人。）\n喺一啲罕見嘅情況下，老夫子漫畫會好嚴肅咁表達對 1960 －1980年代間香港喺政治上嘅轉變同埋意見，佢亦都會批評喺思想上過度親西方嘅中國人。而喺1984年簽署嘅中英聯合聲明亦都成為其中一個主題。由80年代尾至90年代初更加有部份漫畫角色喺漫畫中表現出對九七回歸嘅恐懼。有部分結尾內容更加直接或者間接抨擊中國政府。\n\n**其他媒體中嘅老夫子**\n\n**電影**\n老夫子漫畫曾經拍做廣東話同普通話嘅卡通電影，其中一部更加用埋電腦繪圖技術，同真實嘅演員一齊「演出」。\n有好多香港出名嘅明星都有參與：\n演員：雪妮、高魯泉、沈殿霞、矮冬瓜、紅薇、陳寶珠、薛家燕、西瓜刨、朱由高、羅蘭、李菁、劉陸華、芬妮、謝霆鋒、張柏芝\n配音演員：曾志偉、杜汶澤、余宜發、利嘉兒、楊天經\n\n**老夫子電影一覽**\n（按時間排序）（注意呢個係非官方譯名）\n# 老夫子 黑白片（1965年8月3號）\n# 老夫子 同大番薯 黑白片（1965年5月10號）\n# 老夫子三救傻瓜明 黑白片（1966年7月13號）\n# 老夫子（1975年3月8號）\n# 我係老夫子（1976年10月2號）\n# 老夫子奇趣歷險（1978年11月18號）\n# 七彩卡通老夫子 卡通（1981年7月16號）\n# 老夫子《水虎傳》 卡通（1982年7月10號）\n# 山T老夫子 卡通（1983年8月4號）\n# 老夫子2001（2001年4月5號）\n# 老夫子：反斗偵探 卡通（2003年12月20號）\n# 無敵老夫子新傳：少林偵探社（2005年）\n# 老夫子---魔界歷險記-分一至二輯（21世紀）\n# 老夫子之小水虎傳奇卡通(2011年1月27日)\n\n**王澤嘅「老夫子」抄襲爭議**\n好早之前，早有唔少中國大陸畫家同讀者揭發《老夫子》嘅原創其實係朋弟，質疑王澤先生有剽竊之嫌，但一直都無有受到廣泛嘅關注。直至2001年，一位文化名人馮驥才先生出版咗一本名為《文化發掘老夫子出土──為朋弟抱打唔平》嘅書，指證王澤嘅《老夫子》係抄襲自內地已故漫畫家朋弟嘅《老夫子》，自呢受到社會廣泛關注。\n2001年5月9號，《中華讀書報》發表謝其章嘅文章《警惕漫壇扒手》，指王澤「老夫子」系列漫畫抄自朋弟作品。呢前，姜德明、馮驥才等已在媒體上公開呢事，重為朋弟抱打唔平。\n馮驥才先生所指嘅朋弟（1907年-1983年），原名為馮棣。朋弟所創漫畫在1930年代在北京、天津開始出版，裏面嘅角色跟王澤老夫子嘅外形，性格相同。天津作家馮驥才在2001年出版咗一本包含朋弟作品嘅書，呢書有好多朋弟同王澤作品嘅相似之處。\n馮驥才為咗證明王澤嘅《老夫子》係抄襲嘅，佢在各地進行大量嘅搜尋，目嘅係要找回朋弟所有嘅原版原作，讓讀者印證呢事。唔過，呢個搜尋過程非常艱苦，好多朋弟嘅原版原作都好難找到，直到今年春天，馮驥才在自己嘅畫展上為觀眾同讀者簽名時，忽然有一藏書家送給佢一個紙包內裏就係藏咗三本朋弟原版原作，其中兩本正係第一集同第二集嘅《老夫子》。其後呢位藏書家再送給佢一本《老白薯》，說呢本係呢位藏書家\n在逛書攤時偶然遇到嘅。\n西苑出版社都特地為朋弟嘅原著作品重新出版，使朋弟先生平生所創造嘅三個漫畫人物——老夫子、老白薯、阿摩林——再現人間。原書《老夫子》為32開本白報紙本，文字豎排，黑色單版，彩色封面，係中國最早嘅大眾漫畫書嘅形態。而呢次西苑出版社為咗保持原書嘅歷史真實，新版朋弟漫畫叢書5種8冊，一律按照原版嘅版式，封面嘅顏色都保持呢種褪色嘅感覺。內容唔刪唔減，跟足歷史。\n\n**爭論內文**\n朋弟生於1907年四川，王澤生於1924年嘅天津。\n朋弟後來到天津工作，重發表《老夫子》、《老白薯》等漫畫。直到50年代，在中國大陸嘅京津一帶，仍然可以找到《老夫子》等漫畫。可見其作品流傳甚廣。\n發表《老夫子》時，朋弟同王澤在同一個城市生活。當時王澤正值十多歲嘅小伙子，愛好繪畫。後來王澤於60年代到香港發表同名漫畫《老夫子》，重稱老夫子呢個漫畫人物係佢創造出來。曾經有人問王澤：「認唔認識朋弟？」王澤說：「認識認識，好熟。」朋弟係一個畫家。最出名嘅作品正係《老夫子》。王澤唔只認識朋弟，還同朋弟好熟。換言之，王澤係知道漫畫《老夫子》中嘅老夫子係由朋弟所原創。但王澤發行於香港嘅《老夫子》，從來隻字未提到朋弟及其所畫嘅《老夫子》。但兩本漫畫中嘅老夫子性格及形象極似，有抄襲之嫌。\n馮驥才斷言王澤確實抄襲咗朋弟嘅《老夫子》，因為唔論係人物造型或性格設計，王澤嘅「老夫子」同「大番薯」同朋弟「老夫子」同「老白薯」等所獨創嘅漫畫人物幾乎一模一樣，連名字「老夫子」都係人家朋弟先用嘅，呢未免過於巧合。\n王澤嘅「老夫子」唔單只個名同朋弟嘅相似，兩個老夫子嘅外形、性格亦都幾乎一樣，兩者都係著住一模一樣嘅長衫馬掛，而「大番薯」又同「老白薯」好似。作家馮驥才指王澤四十年嚟唔單只一直都侵犯版權，仲利用埋內地同香港嘅通訊唔方便，將朋弟嘅創作據為己有。\n在《文化發掘老夫子出土──為朋弟抱打唔平》呢本書嘅出版後，王澤對呢事嘅反應顯得十分低調，只係通過其兒子轉話說佢否認咗抄襲一事，重稱呢係有人故意抹黑嘅，而擁有《老夫子》版權嘅王家禧長子王澤所創立嘅哈媒體股份有限公司「WangZ Inc」一直矢口否認所有剽竊作為。\n\n**國內最大嘅文壇抄襲案**\n現時呢宗抄襲案可算係當前國內文壇最大嘅一樁抄襲案：\n第一，侵權數量國內最大，據香港一家漫畫雜誌統計，王澤嘅《老夫子》發行量已達1.8億冊；\n第二，侵權作品流傳最廣，王澤嘅《老夫子》紅遍四海，佢嘅《老夫子》漫畫更被改編成多部卡通片同被多個導演拍成電影，又成立咗老夫子俱樂部，《老夫子》家傳戶曉，有華人嘅地方就有老夫子漫畫。\n第三，侵權時間歷來最長，王澤從1962年發表《老夫子》至今已超過40年。\n第四，侵權作品聲名更大，王澤嘅《老夫子》還比朋弟嘅更出名，王澤嘅《老夫子》有「漫畫大師」之稱，在《中國漫畫史》都留有佢嘅名字；反觀朋弟一生畫咗嘅1200幅漫畫，佢嘅作品諷刺時弊，當時都十分出名，但後來因「革命」因素而慢慢被人遺忘，《中國漫畫史》內重無有提及呢位漫畫家。\n事隔40多年，先至畀社會普遍知道呢宗抄襲案。原因係當時香港同大陸隔絕，信息唔通，畀王澤有機可乘，王澤嘅《老夫子》在1960年代面世，事隔約 20 年，到1980年先至畀原作者發現，而作者過咗3年便死咗；另一方面當時大陸無版權意識，就算知道畀人抄，都唔識保衞自己權益；重有，中國大陸版權法同執法部門重唔完整，唔可以保障到呢方面嘅權益。\n\n**出面網頁**\n 老夫子英文官方網站 - 老夫子中文官方網站 - 老夫子 相片集- 誰係《老夫子》嘅原創者？（爭鳴錄）- 朋弟嘅“老夫子”同王澤嘅“老夫子”- 圖：誰係真正嘅“老夫子”- 剽竊《老夫子》長達四十年 馮驥才為朋弟伸冤 - “老夫子”都要上法庭 （附有圖表比較朋弟同王澤嘅老夫子）- 馮驥才寫書為朋弟說話　王澤反應低調\n\n**註 ==", "ground_label": "yue"}
{"text": "場內一景，2018年\n萬錦廣場（First Markham Place）係加拿大安大略省萬錦一間商場，地址係3255 Highway 7 East。\n萬錦廣場响1998年開幕，而家有成兩百間舖頭。以售賣華人同其他東亞地方產品嘅商鋪為主，顧客又以香港移民較多。\n\n**出面網頁**\n ww2.firstmarkhamplace.com-  萬錦廣場簡介\n類:約克區\n類:加拿大建築\n類:商場", "ground_label": "yue"}
{"text": "《國際歌》（L'Internationale）係國際社會主義運動嘅主題曲，流傳廣泛。原來嘅法文歌詞由鮑狄埃（Eugène Pottier，1816年-1887年）喺1871年作（嗰時係用馬賽曲（La Marseillaise）嘅曲調去唱），狄蓋特（Pierre Degeyter，1848年-1932年）喺1888年為呢首歌譜曲。時至今日，呢首歌已經畀人譯成好多唔同語言。\n呢首歌曾經嘅第一國際同埋第二國際嘅會歌（共產國際嘅會歌並唔係呢首）。\n20世紀初，好多歐洲國家，因為呢首歌有宣揚共產主義同埋無政府主義嘅歌詞而禁咗渠。\n直到1944年，呢首歌一直係蘇聯嘅國歌。後來蘇聯嘅國歌改咗做《打唔散嘅聯盟》，而呢首歌就成為咗蘇聯共產黨嘅黨歌。最早嘅俄文翻譯係由Aron Kots（Arkadiy Yakovlevich Kots）喺1902年所作，發表喺倫敦出版嘅一本俄國移民雜誌Zhizn（《生活》）度。呢個翻譯版本包括咗原文六段歌詞嘅其中三段同埋副歌。呢首歌最廣泛流傳嘅中文版本就係由俄文版翻譯而成嘅。\n呢首歌喺世界各地嘅共產黨人、社會黨人同埋社會民主黨人之間廣泛流傳，同時亦係中國共產黨嘅非正式黨歌。\n佐治奧威爾喺佢嘅小說《動物農莊》入面，作咗首《英格蘭嘅鳥獸》（Beasts of England）用嚟影射國際歌。\n\n**廣東話版歌詞**\n曲：狄蓋特（4/4）\n詞：鮑狄埃\n曲：狄蓋特（4/4）\n詞：鮑狄埃\n群眾怒吼聲震裂壁壘，\n烈火般驅走黑夜，\n連貫歷史的正義呼喊，\n在今日也呼喚你。\n新天地由我們一手創，\n讓人民力量體現，\n綑鎖與貧窮全部衝破，\n流熱血為真理洗擦。\n堅守這最後爭鬥，\n緊緊結聚為明晨，\nInternationale，\n要實現在這裏。\n堅守這最後爭鬥，\n緊緊結聚為明天，\nInternationale，\n要實現在這裏。\n\n**粤語三段歌詞**\n奮身，萬苦千辛嘅世人！\n奮身，凍冰冰飢餓嘅人！\n怨聲似驚天暴雷陣陣，\n世界亂嗮怎可不挺身。\n剝削嘅條例實太過分，\n令奴隸完全激憤!\n咪當作窮人唔敢翻身，\n徹底作反絕不許胡混！\n爭鬥已到了最後，\n一心一意到明天，\n全天下人人有份，\n就必將會兌現！\n（重複副歌）\n莫等乜鬼嘢天使會救人，\n莫等青天帝君或靈神！\n自己要爭氣咪衹顧怨恨，\n共同自救先至真！\n偷與盜咁先會收檔，\n衝破牢籠心激盪！\n勇氣要全靠自己闖蕩，\n趁鐵未冷先可打成鋼！\n（重複副歌×2）\n做工與耕種嘅係我們，\n田間工廠駛乜靠別人！\n這世上得我哋就穩陣，\n怎可便宜啲好吃爛瞓！\n多少肉已經畀人侵犯？\n但啲烏鴉惡鷹嗰邊近，\n即將會盡滅佢於早上，\n燦爛嘅陽光遍照塵寰！\n（重複副歌×2）\n\n**普通話版歌詞**\n1.起來，飢寒交迫的奴隸！\n起來，全世界受苦的人！\n滿腔的熱血已經沸騰，\n要為真理而鬥爭！\n舊世界打個落花流水，\n奴隸們起來起來！\n不要說我們一無所有，\n我們要做天下的主人！\n（副歌）\n這是最後的鬥爭，\n團結起來到明天，\n英特納雄耐爾就一定要實現！\n這是最後的鬥爭，\n團結起來到明天，\n英特納雄耐爾就一定要實現！\n2.從來就沒有什麼救世主，\n也不靠神仙皇帝！\n要創造人類的幸福，\n全靠我們自己！\n我們要奪回勞動果實，\n讓思想衝破牢籠！\n快把那爐火燒得通紅，\n趁熱打鐵才會成功！\n（重複副歌）\n3.是誰創造了人類世界？\n是我們勞動羣眾！\n一切歸勞動者所有，\n哪能容得寄生蟲？！\n最可恨那些毒蛇猛獸，\n吃盡了我們的血肉！\n一旦將它們消滅乾淨，\n鮮紅的太陽照遍全球！\n（重複副歌）\n\n**閩南語歌詞（可參考黑手那卡西嘅《福氣個屁》）**\n鬥陣，做工的兄弟姊妹！鬥陣，全世界歹命的人！\n欲創造幸福的新世界，咱就愛團結起來。\n資本家，剝削咱的血汗，緊起來反抗甲伊拼；\n毋免驚頭家按怎鴨霸，工人鬥陣力量大！\n這是工人的天下，團結起來，勞動者；INTERNATIONALE鬥陣就一定贏！\n這是工人的天下，車拼相挺，向前行；INTERNATIONALE鬥陣就一定贏！\n毋免求耶穌阿彌陀佛，嘛免望總統皇帝；\n勞動者創造人類一切，天下原本工人的！\n資本家，剝削咱的血汗，緊起來反抗甲伊拼；\n毋免驚頭家按怎鴨霸，工人鬥陣力量大！\n這是工人的天下，團結起來，勞動者；INTERNATIONALE鬥陣就一定贏！\n這是工人的天下，車拼相挺，向前行；INTERNATIONALE鬥陣就一定贏！\n\n** 攷**\n\n**出面網頁**\n  L'Internationale-  樂譜-  各種語言嘅版本-  MP3格式嘅各種語言版本-  Beasts of England", "ground_label": "yue"}
{"text": "（Linguistic Society of Hong Kong Cantonese Romanization Scheme），原稱粵語拼音方案122，簡稱粵拼（Jyutping）或者LSHK粵拼，係粵語嘅一種拉丁拼音方案；由香港語言學學會（LSHK）喺1993年12月制定122，希望用一套簡單、合理、易學、易用嘅粵語語音轉寫方案，嚟統一社會各界對粵語拼寫嘅混亂情況。語言學會致力推廣粵拼，軟件商同埋網上亦都有基於呢個方案嘅輸入法。\n\n**各方應用**\n呢套方案目前得到香港教育、電腦中文資訊處理等多方面嘅支持。基於粵拼嘅拼音輸入法亦都發展得相當成熟。除咗香港，台灣同日本亦都有使用呢套方案嘅輸入系統出售，中國大陸都有民間人士據此製作嘅輸入方案。方案得到政府、商界、學界等廣泛認同。- 香港特區政府嘅中文界面諮詢委員會自從1999年成立開始，就一直用呢套方案作為工作上唯一嘅粵音拼式。佢哋頒佈嘅文件，例如《電腦用漢字粵語拼音表》，都係用呢個方案。- 《商務新詞典》2009版用呢套方案做粵音注音系統。- Windows Vista 將「粵拼」預設為其中一種輸入法。- 香港中文大學人文電算研究中心嘅《粵語審音配詞字庫》、《粵語音韻集成》及《黃錫淩粵音韻彙電子版》都係用呢套方案做預設嘅注音系統。- 香港中文大學中國語言及文學系嘅《現代標準漢語與粵語對照資料庫》亦係以呢套方案做注音系統。- 香港中文大學自學中心嘅粵語學習工作坊以佢嚟做注音系統。- 香港大學中文學院漢語中心，係用呢套方案作為注音系統，教授粵語發音。- 香港大學教育學院非華語學生中文學習支援計劃，亦用佢做注音系統教導非華語學生學習粵語。- 「《粵典》計劃」亦都用佢做注音系統。- 香港理工大學中文及雙語學系嘅網上漢字輸入系統，以呢套案為注音系統。- 香港城市大學翻譯及語言學系設立「粵語拼音資源站」以推廣這方案。並推行這方案以糾正懶音。- 香港教育學院（今香港教育大學）語言學及現代語言系嘅《香港二十世紀中期粵語語料庫》用此方案作為注音系統。- 香港教育大學語言學及現代語言系嘅粵語自學平台，亦都採用粵拼。負責粵語自學平台嘅片岡新教授表示，好多學者都認為粵拼係最好嘅方案，網上資源又比較多，學生學識粵拼後，自己打字都好方便。- 粵音朗讀測試採用呢個方案爲各篇香港中文同粵文篇章標註發音，畀應考者備試時參考。\n*《欽州白話》採用按欽州白話音系增改過嘅粵拼作為注音系統。\n\n**字母表**\n粵拼嘅拼音字母由拉丁字母 a 至 z 組成，其中 q、r、v、x 唔會用。字調就以阿拉伯數字 1 至 6 標示。\n\n**聲母**\n總共19個，如下表所示：\n\n**韻母**\n\n**韻腹**\n總共9個，如下表所示：\n\n**韻尾**\n總共8個，如下表所示： \n\n**韻母表**\n韻腹加韻尾組成粵拼嘅韻母，1993年原方案總共56個，2018年新增兩個，去到58個：\n（方括號內為國際音標，所有例字都淨係取其韻母）\n}\non 看IPA|ɔːn\nong 康IPA|ɔːŋ|\nu 行\nu 夫IPA|uː\nui 灰IPA|uːi|\nun 歡IPA|uːn\nung 風IPA|ʊŋ|\nut 闊IPA|uːt̚\nuk 福IPA|ʊk̚\noe 行\noe 靴IPA|œː|\noet  **IPA|œːt̚\noek 腳IPA|œːk̚\neo 行\n-\neoi 需IPA|ɵy|\nyu 行\nyu 書IPA|yː|\nyun 孫IPA|yːn|\n鼻音韻\nng 吳IPA|ŋ̩|\n*掉、舔、夾係口頭語音，唔存在喺傳統讀書音入面。\n*韻母 a 同 oet 係 2018年新增嘅韻母。\n\n**鼻音獨立韻**\n總共兩個，有：m（唔）、ng（吳、五），係單獨存在嘅鼻音音節。除咗 h ，佢哋唔同其他輔音組成音節。\n\n**聲調**\n聲調以阿拉伯數字 1 至 6 標示喺每個音節嘅拼音後面，聲調嘅數字唔使用上標標示：\n*實際上高陰入、低陰入、陽入聲調嘅音高，同陰平(1)、陰去(3)、陽去(6)係一樣嘅，呢啲入聲調用韻尾 -p、-t、-k 嚟區分。傳統聲調嘅定義，包括抑揚性（即係實際音高）同頓挫性。而入聲韻尾 -p、-t、-k 正正係影響咗頓挫性。所以粵語有「九聲六調」，標調時可以淨係計實際音高，用1至6六個數字，入聲睇韻尾字母區分就得。\n\n**例子**\n\n**日常詞彙**\n\n**拼寫例子**\n\n**優點**\n粵拼嘅優點係只用22個拉丁字母同埋6個阿拉伯數目字，所以方便輸入同印刷，亦會易學啲。\n\n**變化**\nCantodict 等粵語詞典所用嘅粵拼同標準粵拼方案有少少唔同，包括：\n#表示聲調嘅數字用上標表示，而標準粵拼方案唔用上標；\n#用星號表示轉調，例如「gam3 daai6」，「gam3 daai6*1」，「gam3 daai6*2」。\n\n**同其他粵語拼寫方案比較**\n\n**同教院拼音嘅分別**\n大多數粵語音素，粵拼同教育學院拼音方案一致。例外嘅有：\n*粵拼分別用 eo 同 oe 表示 /ɵ/ 同 /œː/，而教院拼音就用 oe 同時表示呢兩個元音。\n*粵拼用 eoi 表示 /ɵy/ ，而教院拼音就用 oey 。\n*粵拼用 z 表示 /ts/，而教院拼音就用 dz 。\n*粵拼用 c 表示 /tsʰ/，而教院拼音就用 ts 。\n*粵拼用 yu 表示 /y/，而教院拼音就用 y 。\n*粵拼有三個韻母：eu /ɛːu/、em /ɛːm/ 同埋 ep /ɛːp̚/。呢三個韻母係用嚟表示粵語口語之中一啲字嘅讀音，例如 deu6（掉）、lem2（舔）同埋 gep6（夾）。教院拼音本身冇呢三個韻母，不過可以類推出嚟，直接補上 eu 、em 同 ep 三個韻母。\n*粵拼表示聲調嘅數字唔使上標，而教院拼音表示聲調嘅數字預設係上標。高陰入、低陰入、陽入聲三個聲調，粵拼用 1、3、6，教院拼音用 7、8、9。\n\n**同耶魯拼音嘅分別**\n大多數粵語音素，粵拼同耶魯粵語拼音用同一拉丁字母表示。例外嘅有：\n*粵拼用 eo 同 oe 表示 /ɵ/ 同 /œː/，而耶魯拼音就用 eu 同時表示呢兩個元音。\n*粵拼用 j 表示 /j/，而耶魯拼音就用 y。\n*粵拼用 z 表示 /ts/，而耶魯拼音就用 j 。\n*粵拼用 c 表示 /tsʰ/，而耶魯拼音就用 ch 。\n*如果韻母 yu 前面冇聲母，粵拼要加聲母 j 喺 yu 之前，而耶魯拼音唔需要喺 yu 之前加聲母。\n*粵拼有三個韻母：eu /ɛːu/、em /ɛːm/ 同埋 ep /ɛːp̚/。呢三個韻母係用嚟表示粵語口語之中一啲字嘅讀音，例如 deu6（掉）、lem2（舔）同埋 gep6（夾）。耶魯拼音冇呢三個韻母，而且冇辦法類推出嚟粵拼嘅eu，因為耶魯拼音嘅 eu 已經用咗嚟表示 /ɵ/ 同 /œː/ 呢兩個元音。\n*粵拼用數字表示聲調，而耶魯拼音就用字母上嘅附加符號同埋 h 字母表示。\n*粵拼新增咗韻母 a 同 oet 兩個韻母，耶魯未有單獨成韻嘅 a ，而且冇辦法標 oet 韻母，因為耶魯用 eu 表示 oe 同 eo ，但係 eut 已經用咗嚟標 eot 韻母。\n\n**睇埋**\n廣東話拼音\n*粵文拉丁化\n*書法字國語\n\n**出面網頁**\n  香港語言學學會 粵拼網站-  粵語計算語言學基礎建設組 粵拼網站- 中文字元資料頁 粵語拼盤-  香港理工大學 粵拼網上教室-  香港城市大學 粵語拼音資源站-  大型 crowd-sourcing 香港粵語（廣東話）辭典計劃《粵典》-  粵拼發音指南-  MDBG free online Chinese-English dictionary（同時使用粵拼同埋耶魯粵語拼音）- Mac OS X 用嘅 粵拼輸入法（plug-in）-  廣東話拼音輸入法（支持以「粵拼」等四種粵語拼音方案）-  小狼毫輸入法引擎可以用粵拼輸入中文-  TypeDuck 粵拼輸入法\n\n**註 ==", "ground_label": "yue"}
{"text": "香港標準時間，或者叫香港時間（Hong Kong Time，HKT），係香港用嘅時間，由香港天文台授時系統負責管理。香港標準時間係比協調世界時快8個鐘，即係位於東八區UTC+8。\n殖民地時代早期，香港時間係靠天文台嘅天文觀測報時。香港喺1904年用格林尼治標準時間，1972年先至採用協調世界時。當國際協調時間係凌晨0:00時，香港係上晝8點。\n\n**歷史**\n香港天文台授時系統係負責香港時間嘅授時服務。1885年1月1號13:00，香港天文台喺尖沙咀警署降咗一個時間球作為報時訊號，開始咗香港時間嘅標準。當時香港時間係用當地標準時間（LMT）- UTC+7:36:41。1905年元旦，香港時間正式確定為格林尼治標準時間快8個鐘（GMT+8）。1972年1月1號，香港時間改以協調世界時作為法定時間標準。而家，香港天文台以銫原子鐘報時系統作為香港時間嘅標準，誤差僅為每日1微秒之內。\n\n**香港夏令時間**\n香港喺1941年4月1號至9月30號開始實行夏令時間，即係夏季期間嘅日子比正常時間快一個鐘。1941年12月，日軍佔領香港。喺香港日治時期，香港名義上全年採用夏令時間，實際上係令到香港時間同日本標準時間（UTC+9）一致。香港重光後，由1946年至1980年，香港時間恢復只喺夏季期間採用夏令時間，一般係4月中至10月中。1980年，香港天文台認為香港緯度比較低，唔使用夏令時間，所以取消咗夏令時間。\n\n**時間校對**\n收聽由香港電台發佈嘅六秒信號，亦可以上天文台授時服務網頁。\n\n**出面網頁**\n 香港法例第1章《釋義及通則條例》第67條：香港時間- 香港天文台 香港授時服務歷史 - 香港天文台 香港標準時間 - 香港天文台 香港夏令時間", "ground_label": "yue"}
{"text": "香港對外事務\n香港外交係由中華人民共和國中央人民政府授權香港政府自行處理。\n香港基本法第七章第一百五十一條提到：\n但中央政府喺香港亦設有「中華人民共和國外交部駐香港特別行政區特派員公署」，負責處理由中央人民政府負責管理同香港特區有關既外交事務；協助香港特區政府依照基本法或經授權自行處理有關對外事務；辦理中央人民政府和外交部交辦的其他事務。宜家好多國家喺香港都設有領事館，而招待佢哋嘅工作就由政府總部禮賓處負責。\n\n**中華人民共和國駐香港特別行政區特派員公署**\n中華人民共和國外交部駐香港特別行政區特派員公署，簡稱「外交部駐港特派員公署」，係中央政府協助香港特區行使外交權力嘅機構。根據佢哋個網站話，特派員公署主要嘅工作包括：\n*幫特區官員用中國政府代表團成員嘅身份參加只係畀主權國家參加嘅國際會議。\n*授權特區政府同外邊談判同埋締結雙邊協定。\n*處理外國喺香港成立領事館嘅問題，幫特區政府爭取其他國家畀特區護照免簽證，頒發各類簽證同證件。\n*轉達關於外國領導人、大粒佬、專機或者軍機、軍用船隻嚟香港訪問嘅問題，受理外國要喺港設立通信系統嘅問題。\n*發佈同中國外交或者香港有關嘅外交事務新聞，審批外國記者返內地嘅申請，同埋審批香港記者跟國家領導人出訪嘅問題。\n對一般人嚟講，特派員公署對日常生活最緊要嘅職責就係批外籍人士返內地嘅簽證，同埋幫內地或者台灣人搞出國、或者台胞返內地嘅手續。\n外籍人士同內地、台灣、澳門人嚟香港同喺香港住嘅簽證係由香港特區政府入境事務處負責，而香港永久居民返內地嘅通行證正常都係由中旅社批。呢啲工作都唔駛由特派員公署做。\n做過公署特派員嘅有：\n*第一任　馬毓真　（1997年7月至2001年3月）\n*第二任　吉佩定　（2001年3月至2003年7月）\n*第三任　楊文昌　（2003年7月至2006年）\n*第四任　呂新華　（2006年至2012年）\n*第五任　宋　哲　（2012年至今）\n　　\n\n**外國駐港領事館**\n根據香港特區政府禮賓處網站嘅資料，直到2005年5月13日為止，一共有56個國家喺香港開咗總領事館，有55個國家喺香港開咗名譽領事館。\n係香港開咗總領事館嘅國家有：\n*亞洲\n**孟加拉國　柬埔寨　朝鮮民主主義人民共和國　印度　印度尼西亞　伊朗　以色列　日本　哈薩克斯坦　韓國　科威特　老撾　馬來西亞　緬甸　尼泊爾　巴基斯坦　菲律賓　沙特阿拉伯　新加坡　泰國　土耳其　阿拉伯聯合酋長國　越南 \n*歐洲 \n**奧地利　比利時　捷克共和國　丹麥　芬蘭　法國　德國　希臘　匈牙利　意大利　荷蘭　波蘭　羅馬尼亞　俄羅斯　西班牙　瑞典　瑞士　英國 \n*非洲 \n**埃及　尼日利亞　南非 \n*美洲\n**阿根廷　巴西　加拿大　智利　哥倫比亞　墨西哥　秘魯　美國　委內瑞拉\n*大洋洲\n**澳大利亞　新西蘭 \n係香港開咗名譽領事館嘅國家有：\n*亞洲\n**巴林　不丹　塞浦路斯　約旦　馬爾代夫　蒙古　阿曼　斯里蘭卡 \n*歐洲\n**阿爾巴尼亞　克羅地亞　冰島　愛爾蘭　拉脫維亞　立陶宛　盧森堡　馬耳他　摩納哥　斯洛伐克共和國　斯洛文尼亞　烏克蘭 \n*非洲\n**貝寧　喀麥隆　中非共和國　剛果　剛果民主共和國　科特迪瓦　赤道幾內亞　埃塞俄比亞　加蓬　加納　幾內亞　肯尼亞　萊索托　馬達加斯加　馬里　毛里求斯　摩洛哥　莫桑比克　納米比亞　尼日爾　塞舌爾　坦桑尼亞聯合共和國　多哥　突尼斯　烏干達 \n*美洲\n**巴巴多斯　古巴　牙買加　蘇里南　特立尼達和多巴哥　烏拉圭 \n*大洋洲\n**斐濟　巴布亞新幾內亞　薩摩亞　湯加 \n另外重有5個官方認可代表機構：\n*國際清算銀行亞太區辦事處\n*歐洲聯盟歐洲委員會香港辦事處\n*國際金融公司東亞及太平洋地區辦事處及世界銀行東亞及太平洋地區私營發展部辦事處\n*國際貨幣基金組織香港特別行政區分處\n*聯合國難民事務高級專員署香港辦事處\n外國領導人訪港期間，主要嘅禮節事宜由香港特區禮賓處安排。\n\n**香港居民喺內地同海外嘅保護**\n喺一國兩制下，香港同內地並冇領事保護嘅問題；但因為香港居民嘅身份証明文件都係香港特區政府管同簽發，內地部門同香港對應嘅部門冇任何統屬關係，所以香港特區政府喺北京開咗個駐京辦事處，裏面有個入境事務處駐北京辦事處，為香港居民提供協助，根據入境事務處網頁嘅資料，佢嘅服務包括：\n*發入境許可證俾唔見咗證件嘅香港居民。（內地嘅出境許可由國內公安局簽發。）\n*如果有乜嘢嚴重意外或者傷亡，幫當事人通知香港親友同提供諮詢意見。\n*應當事人要求聯絡香港親友提供緊急金錢援助。\n*如果香港居民喺內地被拘捕，應當事人香港親友要求向內地執法機關了解情況或提供律師資料。\n香港永久居民主要都係中國籍人士，但亦都有大批外國籍人士－－包括歸化外籍嘅華裔香港人。所以香港居民喺海外嘅領事保護就比較複雜。一般嚟講，當地中國大使館或領事館會向中國籍人士（包括攞外國護照而又未申報國籍變更嘅中國籍香港居民）提供保護，而外籍人士就由佢嗰個國嘅籍國家提供保護。\n不過，呢個標準亦有漏洞。用2004年印度洋大地震做例子：嗰陣時係香港聖誕節長假，所以有大批香港居民喺各個唔同東南亞國家，佢哋當中有中國籍，亦有外國籍嘅香港居民。當時唔少外籍香港居民需要聯絡喺香港嘅親友，或者需要返香港，但又唔見晒返香港所需要嘅錢同埋證件，甚至有罹難人士需要辦認係咪香港居民，呢啲都係當地中國領事館、或者外籍香港居民嗰個國籍嘅領事館一時難以代辦嘅事項，搞到呢班香港居民陷入孤立無援嘅境地。結果喺災後一個禮拜內，香港特區政府派出一支145人嘅隊伍去最多香港人嘅泰國災區成立支援中心，負責搵失蹤港人下落、補辦證件、提供應急金錢、核對同辦認身份，安排罹難者家屬認屍等。宜家特區政府入境事務處考慮緊設立一條支援熱線，幫境外港人提供全球支援服務，保障港人喺海外嘅人身安全。\n\n**出面網頁**\n 中華人民共和國外交部駐香港特別行政區特派員公署官方網站- 香港特別行政區禮賓處- 香港特別行政區駐北京辦事處- 香港特區政府入境辦事處協助在內地的香港居民服務指南- 印度洋海嘯後香港政府為海外港人提供支援- 《基本法》中華人民共和國香港特別行政區 - 第七章：對外事務", "ground_label": "yue"}
{"text": "大牌檔\n大牌檔又寫大排檔，係廣東同香港一種好受歡迎嘅露天食肆，最大特色係冇冷氣同埋唔係太企理、有好多唔同種類嘅食品、抵食、同埋夠鑊氣。喺香港，雖然被視為香港人嘅集體回憶，但係真正嘅大牌檔到今時今日已經買少見少。直到目前為止，全香港只係剩返廿九間大牌檔，主要集中喺中環、深水埗同埋石硤尾。另外，喺一啲市政大廈熟食中心入面嘅食肆會保留些少大牌檔原有嘅風味。而喺廣東，多個地方仍然有保留大牌檔。\n\n**歷史**\n呢類無牌經營嘅熟食檔喺19世紀末開始出現，向收入低微嘅人提供包括粥、飯、麵等等嘅平嘢食。除咗中環之外，灣仔同埋跑馬地馬場周圍都有唔少熟食檔。其實，1918年跑馬地馬場大火就係由平台下面嘅熟食檔引起。另外，喺一啲碼頭附近亦有呢類熟食檔，叫做為食碼頭，專做搭船過海嘅乘客生意。 \n第二次世界大戰之後嘅1945年，香港嘅殖民地政府為咗令到喺戰爭期間死傷嘅公務員嘅屋企人有嘢做，所以就發咗啲特別嘅牌照畀佢哋喺公眾地方開熟食檔。個牌上面有持牌人嘅相。因為呢種牌畀一般嘅牌大張，所以就俾本地人叫做大牌，而呢類熟食檔就順理成章叫埋做大牌檔。由嗰陣時開始，香港嘅街頭巷里就越嚟越多大牌檔。\n不過到咗1956年，因為大牌檔造成嘅交通阻塞同埋衞生問題，同埋一啲持牌人喺黑市將經營權出租，政府決定唔再發出「大牌」，同時唔再畀轉讓同埋繼承牌照。\n1975年之後，好多大牌檔搬咗去一啲好似尖沙咀海防道之類嘅臨時街市，又或者由市政局管理嘅市政大廈入面嘅熟食中心度經營，以便監管。為咗改善公眾衞生，政府又喺1983年起陸續向持牌人贖返呢種牌照。由於大部分持牌人都已經年紀大，同埋牌照只可以轉讓畀配偶，好多持牌人都將大牌交返畀政府，要番啲賠償。由呢個時候起，傳統嘅大牌檔就好快咁減少。\n到咗而家，好多大牌檔都係生存喺熟食中心，而有部分較為成功嘅就搬咗去有冷氣嘅鋪位度經營（不過，亦有啲，好似結志街嗰間噉，就同時保留咗原來嘅街檔口）。但係，或者係因為舊式嘅大牌檔象徵住好多香港人嘅集體回憶，佢哋好多都會認為呢啲搬走咗、唔再係喺路邊開檔嘅大牌檔係唔及得舊時嘅咁好食。\n\n**各地大牌檔**\n\n**香港持牌大牌檔**\n\n**廣州大牌檔**\n\n**澳門大牌檔 ===", "ground_label": "yue"}
{"text": "香港島望過去青衣島東南。前面個海係維多利亞港，右邊個島仔係昂船洲，右邊後面係大帽山，左邊後山係大嶼山。\n青衣島（cing1 ji1 dou2），或者就咁叫青衣，係香港西面水域嘅一個島，響新界南面，接近荃灣同葵涌，係香港都會區（即係市區）嘅一部分。面積約十點六九平方千米。青衣島絕大部份嘅海邊已經填晒海，而且重拼埋周圍嘅兩個島，牙鷹洲同洲仔。未填海之前，島上有東北部有三個海灣同埋漁港。佢哋就係門仔塘、青衣塘同埋青衣灣。滄海桑田，海面變晒做青衣嘅新市鎮。\n青衣島四面都係海。東同北面同荃灣葵涌隔住條藍巴勒海峽。西面係馬灣海峽，南面就係維多利亞港。島上有鄉村，市區，重工業同輕工業，亦都係香港嘅油庫。以前個島好隔涉，但家下已經係香港交通樞紐，有七條橋駁住。個島係去香港國際機場必經之地，附近航道係東西海運必經。藍巴勒海峽邊，青衣島東南係九號貨櫃碼頭，係葵青貨櫃碼頭一部份。\n青衣島1974年青衣大橋通車之後，就開始納入荃灣新市鎮一部份，係由長青邨開始，一直由南向北發展。青衣島發展比較散，各邨各有各核心，而最旺嘅地方響東北便，青衣港鐵站嘅青衣城。附近亦有長發邨嘅長發商場（而家「長發廣場」），係領匯其中一個重要商場。舊時有青衣大街，不過已經移平起晒樓，唔再係島嘅中心。青衣島大部份公共設施都響島東北。\n海圖裏面嘅青衣島。大明萬曆年間，郭棐寫嘅粵大記有青衣島古名春花落。（南響圖頂）\n\n**名**\n青衣島英文寫做Tsing Yi Island，而再早一啲又寫做Tsing-I Island。早期地圖上面，青衣島個位標咗青衣潭或者青衣潭山。青衣個名，唔知點來，不過有幾個傳說。一說青衣島個海多青衣魚，另一說係青衣以前好多船到，交易會磅衫，叫稱衣，叫叫下叫青衣。不過青衣島個名見於白玉禪師嘅讖詩「長沙左手接青羅，右攬青衣濯碧波，深夜一潭旦斗現，裡頭容得萬船過，有人下得朝陽過，十三年後必登科，若是世人尋不得，回頭轉問釣魚哥。」呢首詩傳說係鄧符協落戶岑田（今日錦田），響荃灣一個叫「半月照灣」嘅名穴度葬佢老竇，掘到呢讖詩石。長沙就係長沙灣，青衣就係青衣島。中間洋面有好多船來來往往。\n青衣其實重有古名，叫春花落。家下青衣東南都有個地方叫春花落，嗰度有條村叫春花落。咁啱早期青衣島英文亦都寫做Chun Fa Island或者Chung-Hue Island不過條村同古名嘅關係不明。大明時青衣對出個海叫春花洋。春花洋有海盜出沒，大明水師就響度打低班海盜。大明粵大記海圖畫低春花落，響葵涌隔籬。\n\n**行政**\n青衣島同葵涌組成嘅葵青區\n青衣島家下係屬葵青。雖然係個離島，但係同荃灣好近，所以多年來都係荃灣範圍，所以舊時係歸荃灣區，而唔係離島區。後尾荃灣區實在人太多，青衣島同葵涌劃咗出來，開個葵涌及青衣區，即係家下葵青區。\n不過鄉村又有自己分法，青衣島自成一角，屬青衣鄉事委員會。呢樣同葵涌唔同，葵涌係歸荃灣鄉事委員會。青衣鄉事委員會曾經響島好有政治影響力，不過自從有區議會同已經廢咗區域市政局，影響力大不如前。家上青衣住城人口多過村人口好多，影響力更加細。\n\n**史**\n青衣島因為響邊疆，古代記載唔係好多，家下搵到最古老記載，都係大明嗰陣嘅海防圖。\n\n**註 ==", "ground_label": "yue"}
{"text": "星加坡（sing1 gaa3 bo1），又有同音異字星架坡、星嘉坡、星加波、新咖波，或者新加坡（san1 gaa3 bo1），官名san1 gaa3 bo1 gung6 wo4 gwok3（Republic of Singapore，s=新加坡共和国，Republik Singapura，Ciṅkappūr kuṭiyaracu）係東南亞城邦。又有星洲（sing1 zau1）、獅城（si1 sing4）之稱。唐人又叫佢做石叻（sek6 lik1/nit1）或者叻埠（lik1/nit1/lak6 bou6/fau6）notetag|「叻」係馬來文嘅Selat音譯，即係海峽咁解。。\n地理上星加坡由星加坡島同埋周邊幾個島組成，地處馬來半島最南邊，馬六甲海峽南口，南面有星加坡海峽同印尼廖內群島隔海相望，北同馬來西亞相隔柔佛海峽，有新柔長堤相連。\n1819年英國東印度公司嘅萊佛士同柔佛蘇丹簽訂條約，獲批准喺星加坡建立交易站同殖民地，後來稱為「星加坡開埠」今年是新加坡的开埠200周年。1819年是我国发展史的转捩点。那一年，莱佛士登陆新加坡，并且在这里设立了自由贸易港，吸引了大批移民从东南亚、印度和中国到这里谋生。我们的华族先辈有的来自中国广东、潮汕和福建，有的则来自邻近地区如槟城、马六甲和廖内群岛。他们刚来时，大多只能做苦力，勉强糊口。不过，他们刻苦拼搏，结果都找到立足之地，在这里安家立业。一些后来做起小生意，教育程度比较高的会当老师、做记者。有些则成了大园主，或者创办了银行和贸易行。他们可以说是我们的\"开埠一代\"，为这里做出巨大的贡献。。由於特殊嘅地理位置，星加坡喺第二次世界大戰之前一直係大英帝國喺東南亞最重要嘅據點，因為噉慢慢發展成為繁榮嘅轉口港。1965年獨立後，喺總理李光耀嘅領導之下，新加坡喺一代人嘅時間內從一個第三世界國家轉變為一個有錢嘅已發展國家，人均國民生產總值居世界前茅。星加坡以廉潔嘅政府、清潔嘅都市、高效率同完善嘅法制聞名於世，但同時又以政府嚴格嘅管制著稱。\n\n**歷史**\n萊佛士嘅尊像\n星加坡早期主要有馬來人住，佢最早嘅文獻，源自中國公元3世紀。14世紀中國大明時將星加坡叫做淡馬錫（Temasek）。1819年1月29號英國不列顛東印度公司僱員萊佛士登陸星加坡，並開始管轄呢個地區。1824年星加坡正式成為英國殖民地，最初隸屬於英屬印度殖民當局管轄，1867年升格為海峽殖民地，受英國直接統治。\n1941年太平洋戰爭時期，星加坡畀日本佔領達3年6個月，改埋名叫「昭南特別市」（Syonan）。1945年8月英國重新接管星加坡，恢復舊名。1959年星加坡取得自治地位，1963年佢同馬來亞聯合邦、砂勞越同北婆羅州（現沙巴）成立馬來西亞聯邦，完全脫離英國統治。1965年8月9號馬來西亞宣布將星加坡驅逐出聯邦，星加坡被迫獨立。\n星加坡獨立後，尤其喺1970年之後，政治上嘅自由空間畀政府逐步壓制，之不過經濟上高速發展，好快就成為東南亞重要嘅金融同埋轉口貿易中心，成為「亞洲四小龍」之一。喺吳作棟做第二任總理嗰陣，星加坡平穩度過咗1997年亞洲金融危機。但到21世紀初第三任總理李顯龍接任嗰陣，星加坡又再度遇到，點樣面對區內其他經濟體系崛起嘅新難題。\n\n**政治**\n星加坡國會大廈\n根據星加坡憲法，星加坡實行嘅係議會制政府。國家機構三權分立，總統由直接民選產生，係國家元首。國會議員亦都係選舉產生，總理喺國會多數黨中產生，佢領導嘅內閣擁有行政權，並由獨立嘅公共服務委員會管理公務員嘅聘用同埋處分。總理喺議員入邊揀人做內閣部長。\n自1959年起，人民行動黨一直係唯一嘅執政黨，喺議會亦好少有能夠形成監督力量嘅反對黨。外界普遍認為，人民行動黨對反對黨同埋異見分子嘅打擊係毫不留情，包括喺選舉前重新劃分選區、運用行政資源同訴諸法律行動等。但同時唔可以否認嘅，人民行動黨確實喺星加坡人中有好高威望，建國後咁多次選舉，行動黨嘅總得票率未試過低過60%。\n有啲西方國家指責人民行動黨主宰咗星加坡主要嘅政治舞臺，因為國會成員絕大多數都係該黨黨員，三任總理李光耀、吳作棟同李顯龍亦都係人民行動黨黨員。由於國會嘅構成來自選舉結果，呢啲指責並無太大嘅說服力。不過，星加坡即使係實行選舉制度，亦有啲人認為星加坡政府體制似乎更接近專政統治而唔係民主政治。\n一般認為，星加坡言論自由嘅空間喺1965年獨立之後就一直受到壓制，雖然近年佢為咗鼓勵創意產業嘅發展同展現更開明嘅政府態度，已經喺呢方面有所放鬆。有啲人認為，人民行動黨政府通過政府持股嘅方式間接控制咗該國兩大媒體集團，反對聲音亦因為種種限制好難通過其他私人出版機構出版佢哋嘅著作或者發表言論。外國媒體批評星加坡政府，有時會俾人告誹謗而要賠錢，或者俾星加坡政府限制喺星加坡嘅發行量。此外，個人或民間組織亦被禁止自行安裝衛星天線接收器，冚辦爛鬼佬嘅電視節目都可被審查。政府亦對網絡進行管制，要求大型新聞網站必須攞牌，而封鎖嘅網站好多都係鹹網。\n人民嘅行動自由並冇受到太大限制，但當局對一切集會活動都非常關注。只要達到一定數量嘅戶外集會，都必須同警方備案。星加坡嘅內部安全局擁有非常大嘅權力，殖民地時期留低嘅內部安全法授權佢哋可以喺必要時無限期拘留任何被懷疑可能對種族和諧同社會穩定造成威脅嘅人士，並可以喺不經審訊嘅情況下扣押多年。有啲人認為，呢部法律喺人民行動黨政府對付共產黨嘅時候被濫用。\n此外星加坡嘅高壓管制重表現喺對日常行為嘅監督上：香口膠被禁止喺星加坡境內銷售（醫療用香口膠除外）；隨地丟垃圾、用完廁所後唔沖水、喺地鐵飲水或者食嘢都有機會招致高額罰款或強制勞役，好似罰喺公眾地方掃街示眾。呢個國家重擁有可能係全世界最嚴格嘅禁毒法律，攜帶毒品入境或藏毒作販賣用途嘅主要刑罰係絞刑。另外對於成年男性犯罪者重可以使用笞刑處罰。不過雖然大多數外國人無法理解呢啲嚴厲嘅刑法，大多數星加坡人都認同可以用重罰來遏制犯罪或破壞性嘅行為。\n\n**地理**\n星加坡地圖\n星加坡一共有大小島嶼 50 幾個，地勢起伏和緩。主島星加坡嘅面積佔 90% 以上。星加坡好多地都係填海得來，1950年到而家大約有20%嘅國土面積係由填海來。\n星加坡地處熱帶，一年到頭都比較炎熱，氣溫變化較細，年平均溫度喺24到32攝氏度之間，濕度高，每日平均濕度係84%。降雨充足，年均降雨量喺2400毫米左右，每年11月到1月係雨季，雨水較多。\n星加坡早期嘅移民多數聚集喺中南部星加坡河入海口一帶，其他地區好多係熱帶雨林或農業用地，不過今時今日除咗少數嘅自然保護區外，基本上都已經係城市。星加坡綠地面積非常大，除咗美化城市外，重有降暑嘅功用。\n由於無淡水河，星加坡嘅主要水源就係降雨，因此修建咗多個水塘。雖然降雨量大，呢啲雨水都係無法滿足當地嘅用水需要，目前50%嘅水源依靠進口，大部分嘅水係喺馬來西亞進口。星加坡亦都積極開發其他水源，包括海水化淡同埋再生水。\n\n**人口同語言**\n星加坡係世界上人口密度第三高嘅地方，排喺澳門同摩納哥之後。常住人口超過570萬，其中25%以上係外國公民。本國公民當中，四分之三嘅人口係華人，亦係世界上除咗兩岸四地，唯一華人人口佔大多數嘅國家，大概有76%。馬來人佔15%左右，印度族大約7%，重有少部分歐亞混血人口。\n住房方面，84%嘅星加坡人口住喺由政府起嘅組屋，價格非常低廉，重可以再轉賣畀無權買新組屋嘅新加坡永久居民或外國人士。組屋之外最多人居住嘅係共管式公寓，屬於私人嘅公寓住宅，價格一般係政府組屋嘅四、五倍之多。此外重有少部分嘅排屋（即聯體別墅）或獨棟別墅。\n星加坡有英文、馬來話、華語同埋泰米爾話四種官方語言，其中馬來話係國家語言，但係政府機構多數用英文。早期嘅星加坡華人大多習慣使用唔同嘅漢語族語言，例如福建話（閩南話）、廣東話等等，但係經過幾次大規模政府主導嘅講華語運動後，華語已經有壓倒性優勢。不過，受到香港演藝文化影響，廣東話喺星加坡民間仍然有一定地位。而近年星加坡政府喺一啲政策推廣上，亦會視乎對象使用方言（例如係針對建國一代嘅政策同埋喺武漢肺炎疫情期間嘅宣傳）。\n不過，英文先至係星加坡嘅主導語言。政府一方面對最大族群華人推行講華語運動，一方面又喺80年代頭廢除華校制度，除咗中文同道德堂，所有嘅課程都係以英文嚟教，所以，星加坡人日常工作同生活，都係以英文為主要語言。另外，喺星加坡使用星式英文非常普遍，但係星加坡並唔樂見政府發起咗「講正確英語運動」，鼓勵國民學講、多講以英式英文同美式英文為標準嘅英文。\n喺政府咁多年嚟有意推動之下，英文成為星加坡嘅共同語言，喺2015年開始，英文開始超越華語，成為新加坡國民最常喺屋企講嘅語言，到2020年，喺屋企主要講英文嘅人已經有成48.3%，而華語就得返29.9%。\n\n**星加坡粵語使用**\n雖然廣東裔只佔嘅星加坡華人嘅15%，但係喺保持祖籍母語方面就反而比其他祖籍嘅華人更加成功。截至2000年，廣東話依然係廣東人家庭入面最多人用嘅語言。\n另外，近年新加坡政府一啲推廣政府政策（例如係方言電視劇同節目，特別係針對建國一代同埋武漢肺炎疫情期間嘅宣傳），當中除咗部份當地藝人會用廣東話演出之外（例：洪慧芳、張耀棟、向雲），有時仲會有政府官員（例：傅海燕、王乙康、楊莉明）粉墨登場，仲有廣東話對白。\n\n**宗教**\n實利·馬利亞曼印度廟\n星加坡係一個多元民族、多元文化嘅移民社會，亦因此彙集咗世界上多種宗教。\n82%嘅星加坡人有宗教信仰。- 佛教：星加坡第一大宗教。約佔總人口33%，信徒基本上係唐人。- 伊斯蘭教：馬來血統同巴基斯坦血統嘅人基本上都係穆斯林，有34.8萬人，全國有約80座清真寺。著名嘅有花蒂瑪清真寺同蘇丹清真寺。- 基督教同天主教：10歲以上信徒28.5萬人（佔12.6%），係星加坡唯一信眾人數重增長緊嘅宗教。有186座教堂。星加坡最早嘅教堂係禧街嘅阿美利安教堂同聖安德烈路嘅聖安德烈教堂。- 道教：佔人口嘅10%，信徒基本上係唐人。- 印度教：有教徒8萬幾人，基本上係印度裔。印度廟22座。\n其他宗教人數較少，合計只有1萬1千幾人。錫克教係19世紀喺印度傳入嘅，教徒主要係錫克族警察、看守人，有7間錫克廟，包括奎因街嘅中央錫克廟。猶太教喺星加坡有兩個會堂。拜火教冇廟。星加坡雖然有宗教自由，但係對少數偏門宗系，好似耶和華見證人，仍然有所禁制。\n\n**經濟**\n中央商業區\n1965年後星加坡經濟發展迅速，係新興嘅現代化工業國家。工業主要包括區內最大嘅煉油中心、化工、造船、電子同機械等。擁有著名嘅裕廊工業區。國際貿易同金融業喺星加坡經濟中扮演重要角色。星加坡目前係繼紐約，倫敦同東京之後國際上第四大外匯市場交易中心。運輸業發達，港口同機場係全世界最繁忙之一。人民生活水平較高，人均國民生產總值超過5萬美元，居世界前列。旅遊業亦喺總體經濟結構中佔重要比重，遊客主要來自日本、中國、歐美同東南亞其他國家。\n得益於呢個國家穩定嘅政局、廉潔高效嘅政府同較低嘅成本，早期星加坡係眾多跨國公司在東南亞投資嘅首選地。但係隨住人力成本嘅提高，同埋東南亞其他國家嘅相繼發展，星加坡嘅呢啲優勢逐漸喪失，好多工業、製造業紛紛外遷。但係由於英語嘅普及同高素質嘅人才，星加坡依然係區內最重要嘅金融中心。\n但係受限於自身環境同埋全球經濟蕭條影響，2001年星加坡經歷建國後經濟狀況最乍抖嘅一年，GDP負增長2.2%，迫使政府開始考慮其他嘅發展道路。目前該國政府開始鼓勵私人創業同埋依靠中國及印度嘅崛起調整經濟結構，鼓勵企業到新興工業國家進行投資，但重未見成效。\n旅遊業同樣係政府重點支持嘅產業，雖然近年來旅遊業頻頻受到打擊，歐美同日本旅客明顯減少，憑住良好嘅旅遊服務質量同豐富多元嘅文化，星加坡每年接待嘅外國遊客重有超過600萬人次。其中中國遊客數量增長最為顯著，主要係由於政府放寬中國公民簽證程序同埋延長逗留時間所致。為咗進一步鼓勵旅遊業嘅發展，星加坡好重視廉價航空行業嘅發展趨勢，除咗開兩間私營嘅廉價航空公司之外，亦鼓勵馬來西亞、泰國、印度尼西亞同埋澳洲等國嘅廉價航空公司將星加坡列入目的地之中，亦表示願意降低樟宜國際機場對過往客機嘅收取費用。\n\n**交通**\n\n**概要**\n星加坡交通發達方便，交通產業佔全國GDP總產值嘅10%左右。星加坡港嘅年噸位吞吐量，係居世界之冠，2004年全年達到10.4億噸，而以貨櫃數量來計算，就位居世界第二，達到2130萬個標準箱。\n\n**航空**\n樟宜機場\n星加坡而家有5個機場，其中樟宜機場同實里達機場係國際民航機場；另外嘅巴耶利峇機場、三巴旺機場同登加機場等3個就用作軍事用途。\n樟宜機場係東南亞乃至全世界最繁忙嘅機場之一，亦係唔少澳洲去歐洲航線經停嘅站。作為亞洲最繁忙嘅5個機場之一，樟宜機場嘅年旅客數已經突破3000萬人次。樟宜機場雖然已經有超過20年嘅歷史，但依然被評為全世界最舒適嘅機場之一，目前擁有4個候機樓同兩條跑道。估計到2008年，樟宜機場嘅年過境旅客人數就會達到6670萬人次。\n重有，星加坡北部嘅實里達機場而家擁有一條長達1620米嘅跑道，專門連接鄰近國家嘅旅遊景點嘅定期航班、團體包機或者接待私人飛機，喺2005年，有關當局計劃擴展跑道到2000米，用來接待波音737級數嘅客機，佢係星加坡第一個國際民用機場。\n巴耶利峇空軍基地，擁有一條長達3760米嘅跑道，係畀外國空軍到訪時使用。據了解，美國空軍經常喺呢個空軍基地停留。星加坡另外重有三巴旺空軍基地同登加空軍基地。\n\n**公共運輸與公路交通**\n列車\n星加坡島上軌道及公路完善，有10多條高速公路貫穿全島。公共交通同樣發達。而家開通咗5條地鐵線，重有1條起緊。巴士路線有成百條，由兩間巴士公司經營，分別係新捷運同SMRT巴士。祇係新捷運較常故障。\n私家車普及率喺星加坡係好高，主要係由於政府嘅諸多限制措施。私人買車必須首先競標攞到數量有限嘅擁車證，一張擁車證嘅價格就已經相當於一架普通進口轎車嘅價格。另外星加坡亦係全球第一個用電子收費站嘅國家，喺入去市中心嘅道路上架設電子道路收費系統，喺高峰時段入去市中心嘅車輛就要自動畀錢。由於買私家車嘅成本太高，再加上完善、方便嘅公共交通網絡，令到大多數星加坡人選擇唔買車，呢個現象有效咁解決咗其他都市普遍存在嘅交通擠塞問題。\n\n**教育**\n教育部總部\n星加坡嘅教育制度同英國嘅制度好似，除咗各國語言嘅課之外，其他科目都係用英文教嘅。一般讀完十到十一年嘅中小學之後，可以揀到初級學院、高中或者理工學院讀書，讀初級學院或者高中嘅學生，半數以上能夠升上國內大學。星加坡有5間理工學院同6間大學，其中新加坡國立大學同南洋理工大學係亞洲頗具名氣嘅學府。\n每年星加坡都吸納唔少來自中國大陸同東南亞國家等地嘅留學生升學，令星加坡成為亞洲嘅區域教育樞紐。\n星加坡教育制度成日俾人批評過分依賴教材，扼殺咗有彈性嘅獨立思想空間。本土戲「小孩不笨」就針對呢個教育弊病拍成嘅。\n\n**住屋**\n大巴窯組屋夜景\n星加坡有八成四人住響政府樓，叫做組屋，價錢好平，只係私人樓嘅五分一到四分一。資格方面，家庭公民有優先權，唔係公民嘅永久居民排後面，而單身人士就要35歲後先至買得。星加坡組屋多數都係多層大廈，但係亦都有小量別墅式房屋。\n\n**飲食**\n勞明達熟食市場\n星加坡人主要食飯多，但因為國內有三大民族（華人、馬來人、印度人），所以飲食文化相當多元化。而星加坡嘅食肆就以熟食市場為主，經濟實惠，除咗當地居民之外，唔少遊客都會幫襯。\n\n**註**\n\n**攷**\n\n**出面網頁**\n  Visit Singapore - Passion Made Possible - Visit Singapore Official Site-  SG- 引網|title=国家概况 — 中华人民共和国外交部|url=http://www.fmprc.gov.cn/web/gjhdq_676201/gj_676203/yz_676205/1206_677076/|publisher=中華人民共和國外交部|language=Zh-hans- 引網|title=新加坡共和國 Republic of Singapore - 亞太地區 - 中華民國外交部 - 全球資訊網 Ministry of Foreign Affairs, Republic of China (Taiwan)|url=http://www.mofa.gov.tw/CountryInfo.aspx?CASN=0984A85A3A9A6677&n=4043244986E87475&sms=26470E539B6FA395&s=872E51DB9B88306C|publisher=中華民國外交部|language=Zh-hant- 引網|title=Singapore - United States Department of State|url=http://www.state.gov/countries-areas/singapore/|publisher=美國國務院|language=En- sn", "ground_label": "yue"}
{"text": "閩南話（man5 naam4 waa6*2，閩南語白話字：Bân-lâm-oē），亦稱為Hōh-ló-ōe（閩南白話字）、河洛話、福佬話、鶴佬話等等，喺臺灣又叫臺灣話、臺語，南洋華人俗稱福建話，係屬於漢藏語系漢語族閩語支嘅語言，亦係最有影響力嘅閩語，分布喺福建南部、臺灣、廣東嘅潮汕地區、海陸豐地區、惠州部分地區、雷州半島、海南島、閩西龍巖市區同埋漳平一帶、閩東寧德市嘅福鼎一帶、浙江南部蒼南、平、陽洞頭部分地區同埋東南亞一啲國家同地區。\n\n**分布地區**\n閩南語主要分布喺臺灣同福建，同時喺中國大陸一啲地區同埋東南亞等地區：- 江蘇省：宜興縣南部山區- 浙江省：以平陽話為代表，主要分布喺沿海地區：\n** 溫嶺縣嘅石塘一帶\n** 玉環縣嘅坎門鎮\n** 洞頸縣嘅本島、半屏島、元角、倪嶼\n** 瑞安縣嘅北麂島、大南鄉\n** 平陽縣嘅南麓島、東部沿海嘅西灣鄉、墨城鄉\n** 泰順縣嘅東南角\n** 文成縣嘅東南角\n** 蒼南縣、長興縣、臨安縣、舟山群島等地區- 江西省：東北部近浙江嘅地區- 廣東省：東部沿海地區、雷州半島- 海南省：以海口話、文昌話為代表，分布遍及全島- 廣西壯族自治區- 東南亞：新加坡、印度尼西亞、馬來西亞、泰國等地\n\n**方言**\n基本上，按地區，大致可以劃分為以下幾種次方言：- 泉漳片（閩臺片）\n** 漳州話\n** 泉州話\n** 廈門話（Amoy）\n** 東南亞福建話（Hokkien）\n** 浙南閩語\n** 廣西閩語\n** 海陸豐話- 潮汕片\n** 潮州話\n** 揭陽話\n** 汕頭話- 雷瓊片（亦單作雷瓊語）\n** 雷州話\n*** 黎話\n** 海南話\n\n**語言之間嘅親近性**\n\n**漳泉片**\n漳泉片，就係本土閩南語。漳州同泉州係語言學範疇嘅各種閩南方言嘅發源地，所有閩南方言嘅源頭都係漳州話同泉州話。漳、泉方言內部有啲差異，主要係音韻系統方面有啲唔同，但係相互之間有嚴格嘅對應關係；語法同埋用詞就基本一致。明清以來出現嘅廈門話同臺灣話（兩者非常之似），都係直接由漳、泉各縣（市）方言混合而成，體現咗亦漳亦泉、唔漳唔泉嘅特色。而因為經濟發展較快同對外交流頻密，廈門話同臺灣話亦被國內外人士睇成典型嘅閩南話。閩臺片嘅閩南話內部較為統一。東南亞嘅福建話亦就係指閩臺片嘅閩南話。\n鶴佬話都係閩南話分裂嘅一支。鶴佬話唔係潮州話，兩者相比，鶴佬話同番漳泉片溝通容易好多。用鶴佬話嘅地區有：汕尾，海豐，陸豐同惠東一部分嘅地方。鶴佬人係以前香港四大民族之一。\n\n**浙南片**\n明末清初時期，有好多閩南人（主要係龍溪、海澄、漳浦、安溪、惠安、同安等地）搬去浙南嘅蒼南縣、平陽縣、玉環、洞頭一帶同埋福建東北部嘅福鼎、霞浦一帶。浙南同閩東地理相連，口音亦相近，呢個片區統稱為浙南片。閩南話傳入浙南、閩東地區後，由於自身嘅演變同埋受周圍方言（浙南係甌語，閩東係福州語系）嘅影響，同閩南本土嘅閩南話形成一定差別，蒼南人習慣將呢種方言稱為「浙南閩語」。現代嘅浙南閩語同閩臺片嘅閩南話相比較，主要係入聲韻、鼻化韻嘅退化消失同埋用詞方面嘅差別。但整體嚟講，浙南閩語基本重係保留咗本土閩南話其它嘅特色。相對嚟講，浙南閩語比潮汕話更加接近閩臺片閩南話。\n\n**潮汕片**\n潮汕話亦都叫潮州話，同漳泉片嘅閩南語有好多相似嘅地方，但互相之間差別重係非常明顯。佢嘅語法同漳泉片相同，詞匯亦有高度嘅對應，語音語調上就有明顯嘅差異，即使係噉，彼此雖然各講各嘅，但係重算係溝通到，基本上潮閩雙方都可以好快融入對方嘅語系。喺潮汕話同漳泉片相交融嘅地區，兼具有兩者嘅發音特色，好似福建嘅詔安，新加坡等。潮汕話除咗分布喺廣東省潮汕地區之外，重廣泛分布喺東南亞眾多潮汕人聚居嘅地方。\n而家用潮州話嘅地區主要有：汕頭市、潮州市、揭陽市等市同埋所屬各縣區，重有海外潮人聚居嘅地方。另外，泰國曼谷同埋其他城市嘅唐人街（Chinatown），法國巴黎嘅唐人街，柬埔寨大部分嘅華人，越南一部分嘅華人講潮州話。全世界大概有3000萬人以潮州話為母語。\n\n**海南片**\n海南話據講係由閩南（有人話係莆田）人遷移過去之後同當地語言混合後形成嘅一種閩方言。\n海南話以文昌話為代表，同其它片區嘅閩南語嘅差別最大。\n\n**睇埋**\n 鶴佬人- 臺灣話- 白話字- 普實臺文- 現代臺文- 通用拼音- TLPA- 荔鏡記\n\n**參攷**\n\n**出面網頁**\n  當代泉州音字彙-  潮州話拼音方案- 閩語維基：首頁- 閩語維基：廈門話語音系統-  臺語線頂字典-  廈門音線上查詢-  MLT/MTSS（現代臺文）-  PSDB（普實臺文）-  KHDB（科學臺文）", "ground_label": "yue"}
{"text": "本文以閩南語中嘅臺灣話（Hō-ló-oē）為主，臺灣腔嘅國語請睇：臺灣國語。其他廣義嘅定義，參閱閩南話 \n臺灣話（粵拼：toi4 waan1 waa6*2，閩南語白話字：Tâi-oân-oē），亦稱為Hō-ló-oē（鶴佬話），習慣上專指喺臺灣所使用嘅閩南話方言，同廈門話非常之接近。\n由於「臺灣話」並未有統一嘅標準名，本文將常見嘅「臺灣話」、「鶴佬話」、「河洛話」、「臺灣閩南話」等名詞交互使用。（參閱後述）\n喺現代臺灣社會，大概有60%嘅人口識講流利嘅臺灣話，大約有80%嘅人口識聽臺灣話。對以臺灣話為母語嘅族群，有一種稱呼，就係鶴佬人（Holo（Hō-ló）或者 Hoklo）。不過，隨著不同族群之間嘅通婚同融合，語言同族群之間嘅界線並唔係呈現完全一對一嘅關係，有啲「台語人」唔識講台灣話，而有啲非台語人卻能夠講流利嘅台灣話。例如有啲平埔族因為漢化得早，生活語言已經同台灣人冇乜差別；但係有可能部分台語人生活喺以華文（標準官話）為主嘅地方，對臺灣話暸解就少啲。\n\n**名**\n臺灣話主要有呢啲稱呼：- 臺灣話／臺語：臺灣社會嘅傳統習稱，文化部嘅官方名稱就係臺灣臺語；但有部分人卻認為「臺灣話」應該係指廣義嘅台灣嘅語言，即係包括臺灣客家話同埋原住民語言、外省語言等，但也有人認為臺語一詞係固有稱法，且出現時間早于閩南語，此外閩南語同台灣話都唔完全一樣。參閱臺語文章。- 臺灣語：日本統治時期日本人對臺灣話嘅稱呼。- hok-lo話（客家話發音）：客家人早期稱閩南人為「hok-lo 人」，而閩南語即係「hok-lo 話」。- 福佬話：部分學者對「hok-lo 話」嘅本字考證，認為「hok-lo」嘅本字係「福佬」。不過呢種考證結果係咪準確，有一定嘅爭議。詳見鶴佬文章。- 鶴佬話：部分臺灣學者所提出，將「Hō-ló」純粹以字精確記音而製造出嚟嘅新詞彙，此詞有專指臺灣話嘅傾向。1- 河洛話：「河洛」為「Hō-ló」嘅音譯之一。- 臺灣閩南語：由部分學者所提出2。\n\n**「台灣話」簡史**\n\n**閩南語嘅形成**\n台灣話嘅前身——閩南語，係閩語嘅一支3。中國漢朝末年嘅三國時代，中原發生戰亂，難民開始進入福建，造成原有「百越族」土著民族嘅語言發生變化，而逐漸形成最初期嘅閩語。然而，漢人大規模入閩，喺「永嘉之禍」嗰陣開始，由於晉室南遷，大批北方漢人入閩，而帶嚟3世紀時嘅漢語，亦即所謂「十五音系統」，而「泉州話」亦喺呢陣漸漸形成。\n唐代時，陳政、陳元光父子帶兵入閩平亂，進而屯墾漳州，帶嚟7世紀北方嘅中古音；10世紀時，王潮兄弟又帶軍隊入閩平黃巢之亂，亦帶入當時嘅中古音。從以上嘅兩批移民，所帶嚟嘅漢語，經過一番演變就形成咗所謂嘅「漳州話」嘅基礎。\n\n**閩南語喺臺灣嘅傳播同台灣話嘅形成**\n北宋時期，喺泉州等口岸相繼設立掌管外貿嘅市舶司，令泉州發展成當時國際上嘅著名商港，對外海線交非常方便。之後，閩南地區有唔少人民，因為政治、經濟或其他因素而移民海外（包括臺灣），亦帶埋佢哋嘅母語 — 閩南語過去。明末時，閩南發生大旱，鄭芝龍招攬過幾千人到臺灣墾殖，佢哋大多數都喺臺灣定居，重同臺灣原住民（大多為平埔族）通商、甚至通婚，而促進咗漢人同臺灣各原住民族喺血緣同埋語言上嘅融合。\n從16世紀開始，西歐各國開始進行各種殖民海外嘅計劃。西元1624年起，荷蘭、西班牙先後佔領南、北臺灣，尤其荷蘭人統治臺灣將近40年，實施王田制，召募閩南人開墾臺灣。嚟到臺灣嘅漢人好多出身漳州同埋泉州，喺長期同平埔族雜處同埋荷蘭人嘅統治下，隨往移民所帶嚟嘅閩南語亦都吸收咗一啲新嘅語言因素。明末鄭成功抗清失敗之後，率大軍攻佔臺灣，趕走荷蘭人。鄭家出身泉州，鄭氏王朝嘅文教制度嘅定立者 — 陳永華，亦係泉州人，而佢所帶嚟嘅軍民亦大多數係泉州人。因此，而家臺灣嘅閩南語，有幾大嘅泉州音成份。\n1683年，施瑯征伐臺灣，鄭氏王朝覆亡，清廷正式統治臺灣。隔年，清廷為咗防鄭氏遺民，頒布渡臺禁令，設下嚴格條件限制人民渡臺，其中以粵籍禁渡，造成客家人比較遲啲嚟到臺灣，臺灣嘅開發幾乎都係由閩南人領先，而臺灣嘅語言亦以閩南語為絕對優勢。雍乾之世，禁令漸鬆。1862年，因牡丹社事變，欽差大臣沈葆禎嚟到臺灣辦理防務，以「開山撫番」為名，招徠墾野，因而解除咗長達近200年嘅渡臺禁令。喺清廷統治臺灣嘅200幾年間，閩南人嚟到臺灣嘅人數激增，移民嘅語言隨佢哋足跡而傳播到臺灣各地。日後由於交通開始便利，人口四處流動，結果漳泉兩語混淆，全臺灣除咗宜蘭、鹿港等少數地區保存到較純正嘅口音之外，其他各地都普遍通用一種唔漳唔泉、亦漳亦泉嘅新嘅閩南語，語言學家洪惟仁（1987，1-2）將佢稱之為「漳泉濫」（漳泉混合嘅意思）。\n中日甲午戰爭後，清廷戰敗，將臺灣割讓畀日本。喺日本統治臺灣期間，教育方面推行「國語」（日本話）政策，日本語喺政治上佔盡優勢，喺民間使用嘅臺灣話難免受其影響，直至今日，而家嘅台灣話之中重可以中搵到日本話影響嘅痕跡。1945年，第二次世界大戰結束，日本戰敗，國民政府接收臺灣；戰後國共發生內戰，國民黨政府戰敗，帶住大批軍隊同埋難民撤退去臺灣，呢次係臺灣有史以來規模最大嘅一次移民活動，再加上日後推行嘅「國語」（呢次係現代標準漢語）運動，喺佢影響之下，台灣話再度加入新嘅語料。\n\n**「台灣話」嘅分類**\n從語言系統嚟講，台灣話係閩南語嘅一種方言，而閩南語又被部份語言學家認為係一種漢語方言。\n然而亦有學者質疑呢種說法嘅正確性。理由如下：\n第一，關於現今中國境內嘅唔同漢語，其到底係唔同嘅「語言」定係「方言」，一直喺學界有爭議。由於使用唔同漢語嘅人之間，彼此基本上並冇辦法用口語進行溝通，因此有學者認為，呢啲唔同嘅漢語，基本上係「語言同語言」嘅關係，而唔係「方言同方言」嘅關係（參閱Chao 1976；DeFrancis 1984，參閱方言）。\n第二，如果以閩南話當作討論主軸嘅話，已經有唔少學者指出，閩南語本身同其他漢語之間嘅差異非常之大(見董忠司 2001；林修澈 1994)。以王育德(1960)嘅研究為例，佢就發現閩語廈門方言同北京話之間所共享嘅「同源詞」有48.9%，比英文同德文之間「同源詞」嘅比例(58.5%)低。亦就係講，如果以「同源詞」當作指標嚟比較語言之相近程度嘅話，閩南話同北京話之間嘅差異，比英文同德文之間嘅差異大。\n以呢啲研究為基礎，最近有一啲研究台灣話嘅學者，對台灣話嘅定位提出咗一種唔同嘅睇法。佢哋試吓將台灣話嘅結構同埋基本詞彙，同南島語系同埋侗臺語系聯繫喺埋一齊，而論證其他非漢語語言對於台灣話嘅強大影響(見Chin-an Li 2000；董忠司 1996；酒井亨 2002；趙加 1991等)。佢哋認為，閩南語可以被視為係屬於漢藏語系嘅一種語言，而唔係方言，而台灣話係閩南語嘅一種方言。不過，呢啲研究結果目前重係具有爭議性。\n部份語言學家重同意將台灣話睇成漢語嘅一種方言。口語差異好大嘅方言並非只存在喺漢語，比如德語喺各地區嘅口語方言，其差異程度亦都係相當之大，但重係都被睇做德語嘅方言。所以，佢哋唔可以將口語差異嘅大小作為方言同埋語言嘅評判標準。\n 漢藏語系  漢語  閩語  閩南方言  台灣話4\n\n**各地腔調**\n誠如上面所言，臺灣話係主要由漳州話同埋泉州話合併而成，所以造成而家臺灣話「唔泉唔漳」嘅現象，亦冇純漳州話或者純泉州話。依各地泉漳混合比例嘅唔同，亦產生臺灣各地腔調，主要如下：- 臺灣優勢腔：由臺南、高雄、屏東為中心，最大嘅特徵係將白話字「o」唸成唔圓唇嘅元音/ə/。其之所以成為優勢腔，係因為臺南係臺灣最早開發之地，加埋人材輩出，將其習慣腔調帶去大眾媒體，即成咗臺灣最普遍嘅腔調。\n\n**語音**\n從語音上嚟講，台灣話係一種聲調語言（Tonal language），使用唔少嘅變調（Tone sandhi）規則。台灣話嘅特色之一係佢包含咗「白話音」同埋「文讀音」兩種音韻體系，同一個字常有文、白發音唔同嘅情形5。白話音係日常生活語言嘅發音（似粵語個「嚟」字）；文讀音則係閱讀漢語古文經典時候嘅讀音（似粵語個「來」字）。目前喺生活詞彙使用上，文白交疊嘅情形好多，但未能造成溝通上嘅困難。\n對中國北方人而言，閩南語嘅音韻同官話相距極大，基礎對話更係完全冇辦法理解，喺清代時期常須要以筆談先能夠溝通。例如清康熙順天大興人（而家嘅北京市）黃叔璥曾任巡臺御史，對臺南一地居民語言有以下有趣嘅記述：\n「郡中鴃舌鳥語，全不可曉。如：『劉』呼『澇』、『陳』呼『澹』、『莊』呼『曾』、『張』呼『丟』。余與吳待御兩姓，『吳』呼作『襖』，『黃』則無音，厄影切，更為難省。」《臺海使槎錄‧卷二‧赤嵌筆談》\n黃叔璥以官話嘅觀點批評臺灣話，不禁讓人莞爾。但係亦可以反映臺灣話同官話嘅懸殊，讓黃叔璥感覺有如「鴃舌鳥語」（鴃，即係伯勞鳥，此成語喻語言難懂）。\n\n**子音**\n台灣話嘅子音（聲母），以白話字（POJ）嘅拼寫系統為例，包括零聲母同埋以下音素：\n\n**母音**\n 基本元音：a ，e， i ，o， o•，u- 海口腔（泉腔）：ɯ，ɤ- 輔音式母音：m，ng\n\n**聲調**\n傳統聲調嘅名稱，分平、上、去、入四聲，四聲又各分陰、陽，一共八個聲調；清音係陰調，濁音係陽調。而北京官話（華語）已經濁音清化晒，進而入聲調消失且併入其它三聲。現今閩南語泉州話完整保留咗傳統嘅八聲；台灣話、廈門話、漳州話、同安話淨係保留咗七個聲調，即係第六聲混入第二聲，因此基本上鶴佬話只有七個聲調。\n\n**連續變調**\n台灣話嘅連續變調非常之普遍。一般連續變調遵循規律性，但亦都有一啲特殊嘅現象。- 本調第5聲調值24，變後第7聲調值22。- 本調第7聲調值22，變後第3聲調值21。- 本調第3聲調值21，變後第2聲調值53。- 本調第2聲調值53，變後第1聲調值44。- 本調第1聲調值44，變後第7聲調值22。- 本調第8聲調值4，入聲尾帶“-p/-t/-k”嘅，變後第4聲調。- 本調第4聲調值32，入聲尾帶“-p/-t/-k”嘅，變後第8聲調。- 本調第8聲調值4，喉塞音韻尾帶“-h”嘅，變後除阻，成為第3聲。- 本調第4聲調值32，喉塞音韻尾帶“-h”嘅，變後除阻，成為第2聲。\n\n**拼音符號系統**\n台灣話而家有好幾套唔同嘅拼音符號系統，目前比較多人使用嘅有以下幾套：- 臺灣語言音標：Taiwan Language Phonetic Alphabet，簡稱TLPA- 白話字（Pe̍h-ōe-jī）：又稱教會羅馬字、閩南白話字（中國大陸嘅說法）、臺語羅馬字，簡稱POJ- 臺語方音符號：ㄅㄆㄇ式- 通用拼音- 臺語現代文：Modern Literal Taiwanese by Taiwanese Modern Spelling System，簡稱MLT/TMSS- 普實臺文：Phofsit Daibuun，簡稱PSDB\n已經廢咗嘅有：- 臺灣語假名\n\n**臺灣話同埋廈門話**\n\n**形成差異**\n一般嚟講，喺所有嘅閩南話當中，臺灣話同埋廈門話喺發音上最為接近6，同時兩者亦有啲差異。有啲學者指出，呢兩種語言喺語言形成嘅角度嚟講，至少有以下四種唔同：\n# 臺灣各大城市嘅居民並非直接由漳州同埋泉州搬過嚟嘅；而廈門嘅居民就大多直接遷自漳州同埋泉州。\n# 早喺17世紀明末清初嗰陣，大批嘅移民就已經移居臺灣，因此臺南建府嘅時間幾早；而廈門市嘅急速興起，則係19世紀五口通商以後嘅事情。\n# 臺灣由於交通、學校制度、電視、廣播事業發達，工商業、徵兵、就業、就學所帶嚟人口嘅流動量同埋交流量遠超過福建，以致於臺灣話嘅內部差異微小，互相通話冇乜問題。廈門話雖然素有「閩南話嘅標準話」之威信，範圍卻只限於廈門市同埋其近郊，無論係人口定係地域，都不如內部差異微小嘅臺灣話。\n# 廈門嘅住民同泉州、漳州之間嘅來往從未斷絕過；而臺灣跟中國大陸居民嘅往來，曾有清代嘅海禁、日本嘅統治、國共嘅對立等，彼此影響嘅機會就小啲(鄭良偉 1987)。\n\n**詞彙差異**\n而歷來對於臺灣話同埋廈門話嘅語言本身嘅比較研究，學者一致嘅結論係：雖然臺灣話同埋廈門話都係由漳州話同埋泉州話混合而成，但係兩者混雜嘅方式唔同。其中喺語音同埋語法上嘅差異小小，尤其係臺灣話中嘅臺北話同廈門話喺語音上最為接近。臺灣話同廈門話最主要嘅差異係喺詞彙方面，大約有10﹪嘅唔同（王育德 2002；鄭良偉 1987；周長楫 1996；張振興 1997；梁淑慧 2004）。呢啲詞彙嘅差異主要表現喺以下幾個方面：\n# 兩地因受本身自然或者文化環境嘅影響而產生嘅特有詞彙。如：台灣話嘅大甲藺、在來米、九孔、花枝、唐山……等。\n# 對於同一個事物或者概念嘅用詞有異。如：「黑板」喺臺灣話係「烏枋（o•-pang）」，廈門話係「烏牌（o•-pâi）」。「鈔票」喺臺灣話係「銀票（gîn/gûn-piò）」，廈門話係「紙字（chóa-lī）」……等。\n# 有啲詞語，詞義範圍嘅大小唔同。如：「烏白（o•-pe̍h）」喺臺灣話可以指（a）黑同白。（b）胡亂。如：烏白講、烏白做。廈門話則係冇（b）義。又如「古意（kó•-ì）」喺臺灣話係「忠厚老實」嘅意思；廈門話除咗呢個意思之外，另外有「古道熱腸」嘅意思。\n# 由於兩地嘅華語詞（普通話）唔同而帶嚟嘅差異，表現喺現代嘅、科技嘅詞彙上。如：台灣話嘅「電腦」，喺廈門話裏便稱為「計算機」。臺灣話嘅「計程車」廈門話亦常稱之為「出租汽車」……等。\n# 臺灣話因歷史背景而特有嘅外語借詞，尤其係日文借詞為數眾多，係其他各地閩南話冇嘅詞彙。如﹕甲（土地面積單位，荷蘭話）、放送（廣播，日文）、tha-tha-mih（榻榻米）、水道水（自來水，日文）……等。\n\n**標準話問題**\n廈門自19世紀中葉成為通商口岸之後，逐漸發展成為中國大陸閩南地區政治、經濟、同埋文化嘅中心，廈門話亦就逐漸成為閩南地區嘅優勢方言，取代咗早期泉州話、漳州話嘅地位而被認為係閩南話嘅代表（周長楫 1996；張振興，1997）。而臺灣喺日治時期到1940、50年代之間，亦確實有將廈門話視為臺灣話嘅標準話，並加以倣效嘅傾向（王育德 2002；鄭良偉，1987）。但係，呢種觀念早已消失，由臺灣民間語言同埋語言嘅自然使用、字典詞典同埋教科書嘅編輯等睇嚟，所使用嘅都係臺灣話嘅語音，唔係廈門話（鄭良偉 1987）。\n\n**台灣話、臺灣原住民文化、同埋外來文化嘅交融**\n台灣話喺三百幾年嘅發展之下，由於種種外來文化嘅影響（參閱臺灣史），原本由閩籍先民帶嚟嘅閩南話，亦由於臺灣原住民文化嘅影響、殖民政權種種語言嘅影響、同埋同外界接觸嘅影響，而同福建本土產生咗一啲差距。以下係更多嘅例子：\n\n**受平埔族語言影響者**\n# 茫然不知實情 = a-se（阿西）：源自南部平埔話 assey（唔明、唔知）\n# 老婆 = khan-chhiu（牽手）：據稱源自平埔話，但呢個講法重未得到學界全面嘅認同\n\n**受馬來語影響者**\n# 西谷米 = se-kok-bi：源自馬來話 sago\n# 檳榔 = pin-nng：源自馬來話 pinang\n\n**吸收歐洲語言者**\n# 打火機 = lai-ta：源自日本話嘅ライター，而日本語源自英語嘅 lighter\n# 忌廉 = khu-li-mu：源自日本話嘅クリーム，而日本語又源自英語嘅 cream\n# 番茄 = tho-ma-to：源自日本話嘅トマト，而日本語又源自英語嘅 tomato\n# 打工 = a-lu-bai-to：源自日本話嘅アルバイト，而日本語又源自德語嘅 Arbeit\n# 電單車 = o-to-bai：源自日本話嘅オートバイ，而日本語又源自英語嘅 auto bike（自動腳踏車）\n# 貨車 = tho-la-ku：源自日本話嘅トラック，而日本語又源自英語嘅 truck\n# 螺絲批 = lo-lai-ba：源自日本話嘅ドライバー，而日本語又源自英語嘅 screwdriver\n# 短路 = sio-to：源自日本話嘅ショート，而日本語又源自英語嘅 short\n# 水泥 = khong-ku-li：源自日本話嘅コンクリート，而日本語又源自英語嘅 concrete\n# 麵包 = phang：源自日本話嘅パン，最早源自葡萄牙語嘅 pão\n\n**受日本話影響者**\n# 海苔 = no-li：源自日本話「のり（海苔）」\n# 便當 = pian-tong：源自日本話「べんとう（弁當）」\n# 阿給 = a-ge：源自日本話「あげどうふ（揚げ豆腐）」（炸豆腐）嘅別稱：「あげ」\n# 黑輪（關東煮入面嘅魚漿製品）= ou-lian：源自日本話「おでん」\n# 天婦羅（甜不辣）= thian-puh-la：源自日本話「てんぷら」（但是日本所謂嘅てんぷら指嘅是一種肉類或蔬菜裹麵粉油炸嘅食物，跟臺灣嘅天婦羅唔同。而日本話又是借自葡萄牙話 tempero）\n# 日本芥辣（山葵） = oa-sa-bi：源自日本話「わさび（山葵）」\n# 魚生（刺身） = sa-si-mi：源自日本話「さしみ（刺身）」\n# 黑鮪魚 = tho-lo：源自日本話「とろ」：鮪魚肚肉（特指富油脂嘅部分）\n# 章魚 = tha-kho：源自日本話「たこ（章魚）」\n# （做事）乾脆 = a-sa-li：源自日本話「あっさり」（日語係指清爽，引申為做事唔拖泥帶水）\n# 司機 = un-chiang：司機嘅日本話係「うんてんしゅ（運転手）」，暱稱「運ちゃん（うんちゃん）」（呢個詞彙喺日文有輕蔑之意）\n# 老先生 = o-ji-sang：源自日本話「おじさん」（日語中係晚輩對中年男子嘅敬稱）\n# 老太太 = o-ba-sang：源自日本話「おばさん」（日語中係晚輩對中年女子嘅敬稱）（喺臺灣中南部更有“a-sang”嘅說法）\n# 榻榻米 = tha-tha-mi：源自日本話「たたみ（畳）」\n# （銀行）戶頭 = kháu-chō：源自日本話「こうざ（口座）」（“口座”喺臺灣中南部較常用，北部多用“戶頭”）\n# （屋）裝潢 = si-a-ge：源自日本話「しあげ（仕上げ）」\n# 出差 = chhut-tiuⁿ：源自日本話「しゅっちょう（出張）」（「出張」老一輩嘅臺灣人會講，年輕一輩多講「出差」）\n# （礦坑）支坑 = kha-ta：源自日本話「かた（方）」（“kha-tha（tha臺語變音為ta）”一般淨係用喺臺灣中北部嘅礦場，表示礦工喺嗰個支坑）\n\n**注釋**\n# 關於「鶴佬」呢個名詞嘅說明，請參考「鶴佬人」。\n# 採用「臺灣閩南語」（指相對於福建嘅「閩南話」）呢個名稱嘅文獻，包括曹逄甫、蔡美慧（1995）；董忠司（2001）；侯俊榮（1901）；同埋臧汀生（1989）等。相關文獻上對於「鶴佬話」嘅其他稱呼重有「臺閩語」（曹逢甫 2000）、「福臺語」（余伯泉等 2003）。\n# 本節鶴佬話簡史，主要係整理自侯俊榮（nd）；吳守禮（1986）。\n# 以葡萄牙語為例，該語言喺語言分類嘅系譜如下：\n: 印歐語系  意大利語族  羅曼語言  Italo-Western  Western  Gallo-Iberian  Ibero-Romance  West-Iberian  Portugese-Galician  葡萄牙語\n葡萄牙語喺分類位階上比鶴佬話更後面，但卻冇人會將該語言話係方言。但呢個唔可以說明鶴佬話係咪漢語方言，淨係能夠說明方言並非由分類位階嘅多少所決定嘅，重有語言嘅影響力、地域差異等其他嘅因素。\n$據廈門大學周長楫教授指出三千七百五十八個漢字中文白異讀嘅字有40%左右。\n# 呢一節主要係根據梁淑慧（2004）碩士論文嘅第二章第二節改寫嘅。\n\n**同台灣話相關嘅研究書籍**\n（按照作者姓氏漢語拼音順序排列；只收入專書，書籍章節論文及期刊論文唔收入）\n\n**字典同辭典**\n 陳修編著，2000，臺灣話大詞典：閩南話漳泉二腔系部分，二版。臺北：遠流出版事業有限公司。- 村上嘉英編，1981，現代閩南語辭典。日本天理市：天理大學出版部。- 董忠司總編纂，2001，臺灣閩南語辭典。臺北：五南圖書出版公司。- Douglas, Carstairs. 1990. Chinese-English Dictionary of the Vernacular or Spoken Language of Amoy, with the Principal Variations of the Chang-Chew and Chin-Chew Dialects. supplement by Thomas Barclay. Taipei: SMC Publishing Inc.- 杜嘉德編，1993，廈英大辭典，巴克禮補編。臺北：武陵出版有限公司。- Embree, Bernard L. M.編，1984，臺英辭典，中華語文研習所編印。臺北：中華語文研習所。- 甘為霖（Campbell, William）編輯，1965，廈門音新字典，9版。臺南：臺灣教會公報社。- 黃有實編，1993，臺灣十五音辭典。臺北：武陵出版有限公司。- 連橫，1963，臺灣語典 四卷，臺灣銀行經濟研究室編輯。臺北：臺灣銀行經濟研究室。- Maryknoll Language Service Center. 1979. English-Amoy Dictionary. Taichung: Maryknoll Fathers.- 邱文鍚、陳憲國合編，1996，實用華語臺語對照典。臺北縣：樟樹出版社。- 王育德編，1993，臺灣語常用語彙。臺北：武陵出版有限公司。- 吳守禮，1987，綜合閩南臺灣語基本字典初稿。臺北：文史哲出版社。- 吳守禮編，2000，國臺對照活用辭典：詞性分析、詳注廈漳泉音。臺北：遠流。- 廈門大學中國語言文學研究所漢語研究室編，1993，普通話閩南語詞典。臺北：臺笠出版社。- 小川尚義主編，1993，日臺大辭典。臺北：武陵出版有限公司。- 許極燉，1992，常用漢字臺語詞典。臺北：自立晚報社文化出版部。- 楊秀芳，1998，閩南語字彙（一）。臺北：教育部。- 楊秀芳，1999，閩南語字彙（二）。臺北：教育部。\n\n**普通語言學**\n 丁邦新，1970，臺灣語言源流。臺北：臺灣省政府新聞處。- 董同龢，1992，記臺灣的一種閩南話。臺北：中央研究院歷史語言研究所。- 董忠司編，1996，臺灣閩南語概論講授資料彙編。臺北：臺灣語文學會。- 官宥秀，2001，臺灣閩南語移民歌謠研究。國立花蓮師範學院民間文學研究所碩士論文。- 洪惟仁，1987，臺灣河佬語聲調研究，增訂三版。臺北：自立晚報。- 洪惟仁，1994，臺灣方言之旅。臺北：前衛。- 王育德，2002a，臺灣語常用語彙，陳恆嘉譯。臺北：前衛。- 王育德，2002b，臺灣話研究卷，李淑鳳、黃舜宜譯；黃國彥監譯。臺北：前衛。- 吳守禮，1995，閩臺方言研究集（1）。臺北：南天。- 吳守禮，1997，福客方言綜誌。臺北：南天。- 吳守禮，1998，閩臺方言研究集（2）。臺北：南天。- 許極燉，1998，臺灣語概論。臺北：前衛。- 許極燉，2000，臺灣話通論。臺北：前衛。- 楊秀芳，1991，臺灣閩南語法稿。臺北：大安出版社。- 張光宇，1996，閩客方言史稿。臺北：南天書局。- 鄭良偉，1989，走向標準化的臺灣話文。臺北：自立晚報。- 鄭良偉，1990，演變中的臺灣社會語文。 臺北：自立晚報。- 鄭良偉、黃宣範編，1988，現代臺灣話研究論文集。臺北：文鶴。\n\n**社會語言學同埋歷史語言學**\n 黃宣範，1995，語言、社會與族群意識：臺灣語言社會學的研究。臺北：文鶴出版有限公司。- 周長楫，1996，閩南話的形成發展及臺灣的傳播。臺北：臺笠出版社。\n\n**參考出處**\n（按照作者姓氏漢語拼音順序排列）- 曹逢甫，2000，臺式日語與臺灣國語：百年來在臺灣發生的兩個語言接觸實例。漢學研究：273-97。- 曹逄甫、蔡美慧編，1995，臺灣閩南語論文集。臺北縣：文鶴出版有限公司。- Chao, Yuen Ren. 1976. Aspects of Chinese Sociolinguistics: Essays. Stanford, Calif.: Stanford University Press.- Defrancis, John. 1986. The Chinese Language: Fact and Fantasy. Honolulu: University of Hawaii Press.- 董忠司，1996，早期臺灣語的非漢語成分初探：兼論尋找本字應該注意的事項，見董忠司，臺灣閩南語概論講授資料彙編，頁1-26。臺北：臺灣語文學會。- 董忠司編輯召集，2001，福爾摩沙的烙印：臺灣閩南語概要。臺北：行政院文化建設委員會。- 酒井亨，2002，探討Ho-Lo臺語中間e非漢語語詞：羅馬字寫書寫法e正當性 online。np：臺語文e網站。2004年11月21日引用。全球資訊網網址：。- 洪惟仁，1987，臺灣河佬語聲調研究，增訂三版。臺北：自立晚報。- 侯俊榮，1901，談當代小說的臺語用字：以王禎和《玫瑰玫瑰我愛你》為例 online。臺南市：國立臺南大學語言教育學系。引用於2005年1月13日。全球資訊網網址：。- Li, Chin-an. 2000. Lexical Change and Variation in Taiwanese Literary Texts, 1916-1998: A Computer-assisted Corpus Analysis. Ph.D. diss., University of Hawaii.- 梁淑慧，2004，臺語新約聖經三種版本的臺灣社會實況化研究。國立新竹師範學院臺灣語言與語文教育研究所碩士論文。- 林修澈，1994，臺灣是一個多民族的獨立國家，見施正鋒，臺灣民族主義，頁23-98。臺北：前衛。- 王育德，1960，中國五大方言の分裂年代の言語年代學的試探。言語研究 38：33-105。- 王育德，2002，臺灣語常用語彙，陳恆嘉譯。臺北：前衛。- 吳守禮，1986，閩南方言過臺灣：「綜合閩南方言基本字典」代序 online。np：老醫之家：Dr. 吳昭新的Home Page。2005年1月13日引用。全球資訊網網址：。- 吳守禮，2003，一百年來的閩南系臺灣話研究回顧 online。np：臺語天地首頁。4月2日 2005年1月5日引用。全球資訊網網址：。- 吳守禮，2003，臺語正字 - 28 online。np: 老醫之家：Dr. 吳昭新的Home Page。2005年2月14日引用。全球資訊網網址：。- 余伯泉、朱阿莉、趙家誌、高培倫，2003，論臺灣語直接教學法：三階段一轉換 online。np：鯤島園地。2005年1月12日引用。全球資訊網網址：。- 臧汀生，1989，臺灣閩南語民間歌謠新探。國立政治大學中文研究所博士論文。- 張振興，1997，臺灣閩南方言紀略。臺北：文史哲出版社。- 趙加，1991，試探閩方言中的狀侗語底層。貴州民族研究 1：45-56。- 鄭良偉，1987，從國語看臺語的發音。臺北：臺灣學生書局。- 周長楫，1996，閩南話的形成發展及臺灣的傳播。臺北：臺笠出版社。\n\n**睇埋**\n 臺灣語言- 閩南話- 鶴佬人- 白話字（Pe̍h-ōe-jī）- 臺語文- 臺語文歷史- 普實臺文- 臺語現代文- TLPA\n\n**出面網頁**\n\n**網上字典同埋百科全書**\n  閩南語版維基百科全書：採用白話字行文-  允言 Ún-giân ê臺語文網頁：白話字-漢字線上字典-  臺語/華語線頂辭典：白話字Unicode介面（要在Wikipedia上寫白話字可用該系統）\n\n**相關文獻**\n  閩南語典藏：歷史語言與分佈變遷資料庫-  Ethnologue Report For Chinese Min-Nan-  線上書籍：福爾摩沙的烙印：臺灣閩南語概要-  白話字聖經\n\n**其他實用資源**\n  國立臺東師範學院語文教育學系：臺語羅馬字進修教學網站-  臺灣羅馬字協會官方網站-  PSDB（普實臺文）-  MLT/MTSS（臺語現代文）-  KHDB（科學臺文）-  dmoz（開放目錄專案）上的臺灣話-  Travlang (language resources for travellers): Hō-ló-oē", "ground_label": "yue"}
{"text": "廣東地型圖\n廣東（gwong2 dung1，Guangdong，傳統英文名：Canton Province，郵政式拼音：Kwangtung），簡稱jyut6，位於東亞南部，喺南嶺南邊，面臨南中國海，南同香港、澳門接壤，西邊黐住廣西，北邊係湖南、江西、福建，同海南隔海對望。源自廣南東路，係宋朝開始設立嘅行政區。宜家嘅建制係中華人民共和國下轄嘅一省，省會係廣州市。廣東係全世界範圍 GDP 排名第五名嘅一級行政區劃，總陸地面積有17.98萬平方公里，海域總面積41.93萬平方公里，大陸海岸線以4114.3公里為全中國最長，總人口1.26億人。\n廣東喺語言風俗、歷史文化等方面都有自己獨特嘅一面，同大陸其他地區有好大唔同。廣東亦係大陸地區最發達嘅省份。廣東同廣西、香港、澳門等地有諸多淵源，尤其係喺歷史、語言、文化方面，而廣字就係源於佢哋自晉朝都係跟住同一行政區廣州。廣東地區主要通行嘅三大語言係粵語、客家話、潮州話，少啲人講嘅仲有雷州話、粵北土話以及少數民族嘅壯語、苗語等等語言。\n\n**史**\n喺十幾萬年前，韶關曲江縣有馬壩人住響度，雲浮同封開都發現過舊石器時代時期嘅文物。\n秦朝以前，越族人聚腳喺廣東度，所以叫百越地，周夷王八年建立嘅楚庭，做咗廣東地區嘅中心。秦始皇33年統一嶺南之後建郡，嗰陣屬南海郡。漢朝初趙佗據嶺南三郡建立南越國，建都番禺（家下廣州）。廣東成為南越國政權地頭。元鼎六年，漢武帝平南越，開番南海郡。元封五年收咗入交州。\n\n**三國至隋唐**\n三國吳黃武五年，即226年，分交州合浦以北地段，大約而家廣東地區，叫做廣州，中間取消過，又恢復返。晉朝同南北朝就繼續用呢嗰名。隋文帝在位時，廢晒所有郡，起廣州總管府。仁壽元年因避皇太子楊廣嗰名就改為番州。大業三年復置南海郡，屬番州。唐武德四年復置廣州，初為總管府，後改都督府。貞觀元年置嶺南道。乾元元年，罷嶺南道採訪使，改設嶺南節度使，齋管家下廣東地區。咸通三年嶺南分東、西二道，今廣東屬嶺南東道。\n\n**五代及宋**\n唐末諸藩崛起，南漢國喺嶺南立國，廢嶺南道。而廣東成為南漢政權嘅中心地區，由南漢朝廷直轄。宋太祖開寶四年平南漢廢佢建制，復置嶺南道。大宋至道三年設廣南東路，係今日廣東省名嘅出處。\n\n**元**\n元朝至元十五年，即係1278年，今日廣東分屬兩個行中書省。廣東主要境係歸江西行中書省，下便嘅廣東道宣慰使司，治所喺廣州路。而今日廣東西便，係屬湖廣行中書省，下便嘅海北海南道宣慰使司，治所喺雷州路。\n\n**明**\n明洪武二年，即1369年5月改元朝時廣東道做廣東行省。洪武九年（1376年）7月，廣東行省改做廣東承宣佈政使司，通稱廣東省。\n\n**清**\n清為廣東省，受兩廣總督管。分做六道，廣肇羅道、南韶連道、惠潮嘉道、高雷陽道、廉欽道同埋瓊崖道。兩廣總督初駐肇慶府、後駐廣州府。\n\n**近代**\n1911年11月9號，廣東省宣佈獨立，成立軍政府，1912至1913年，實際上由中華民國臨時政府管治，之後成為中華民國轄區。1916年7月6號改為文人政府。其後多次成為孫中山反北洋政府運動嘅大本營。1926年11月10號省政府改稱省國民政府（喺12月5號前法律上仲係由廣州國民政府直接管轄）。陳濟棠主政期間（1929年–1936年），廣東經濟、文化、交通同埋城市建設喺呢段時間都有顯著發展。\n1938年10月21號至1945年8月15號，部份地區（包括廣州、佛山、中山、江門、東莞、寶安、惠州等地）淪入日軍手中。\n1950年6月27日，中國人民解放軍攻佔珠海萬山群島，全省落入中華人民共和國手中。省政府沿用國民政府嘅制度繼續做省政府，但後來改咗做省人民政府。1968年2月21日，廣東政府因文化大革命跟風改名廣東省革命委員會。1979年叫返省人民政府。\n中華人民共和國建國以後，廣東行政區域縮咗，包括將懷集由廣西劃入廣東，而欽州、防城港、北海就撥入廣西，後來又將海南島獨立建省等。海南建省嘅計劃其實早喺民國時期已經有，當時嘅海南重劃為特別行政區，只不過因為中共入侵，令到計劃擱置。\n\n**地理**\n廣東周圍有福建、江西、湖南、廣西、海南、澳門、香港。位於中國南部，北依南嶺山脈、東北為武夷山脈，南臨南海，海岸線3368公里（唔包含島嶼海岸線）。全境地勢北高南低，北部、東北部同西部都有較高山脈，中部同南部沿海地區多數係低丘、臺地或平原，山地和丘陵大概佔62%，臺地同平原大概佔38%。主要山脈有蓮花山、羅浮山、九連山、青雲山、滑石山、天露山、雲霧山、雲開大山，多呈東北至西南走向，並同海岸線平行。集水面積100平方公里以上嘅幹支流河道一共有640條，分屬珠江同埋沿海諸河水系，主要有東江、北江、西江同埋韓江；境內多年平均降水量1774毫米。\n\n**行政區劃**\n廣東下轄21個地級市，55個市轄區、21個縣級市、41個縣同埋3個自治縣。\n\n**經濟**\n\n**人口**\n153,266,532\n\n**民族同埋民系**\n廣東以前係百越族居住嘅地方，民族成分複雜多樣。隨住歷史上漢族人嘅不斷南遷，民族間不斷融合，如今廣東以漢族人佔絕大多數，少數民族有瑤族、壯族、畲族、滿族、回族等等。\n\n**廣東三大民系**\n廣東三大民系係指廣東漢族人裏面嘅廣府人、客家人、鶴佬人，佢哋佔咗廣東漢族人嘅大多數。因為三大民系先民入粵有先後、使用嘅語言迥異、習俗各有特色而形成。以前三個民系間有過矛盾，但今日民系間已和睦相處，保持自身特色之餘同時又相互交融。\n廣東有五個世居嘅少數民族：畲族、壯族、瑤族、回族、滿族，其中以壯族最多人。\n\n**語言**\n睇粵語、廣東方言\n廣東本地人主要講粵語（廣東話）、客家話、潮州話、雷州話、韶州土語等，其中除土語外，其餘都屬於漢語族裏面嘅粵語、客語、閩語支，呢三大方言嘅母語使用者約佔廣東本地人嘅45%、30%、25%。廣東嘅廣州話同埋梅縣話分別係粵語同埋客家話嘅代表音，可見廣東方言喺漢語方言中佔據重要地位。\n由於外地民工湧入，廣東都有人講普通話同外省嘅方言。而廣東本地少數民族就用自己嗰種語言。\n\n**粵語**\n粵語，又叫廣東話，大陸有啲人稱呼佢「粵方言」，係廣東最多人用嘅語言。粵語以廣州話為公認嘅標準音，又叫做「白話」，英文叫「Cantonese」。係漢語族之中語言現象比較複雜、保留古時百越辭彙比較多、內部差異較細嘅語言。主要分布香港、澳門、廣東省大部份、廣西壯族自治區東南部，同埋廣泛分布響海外華人社區。\n響廣東省，粵方言主要分布響珠三角及粵西地區，內部差異唔大，廣東省境內純講粵語或者講部分粵語嘅縣市有 47 個，佔全省面積三份一以上，有廣州、佛山、肇慶、江門、深圳、茂名、中山、珠海、南海、番禺、東莞、順德、龍門、佛岡、增城、從化、花都、清遠、連縣、陽山、連山、懷集、廣寧、四會、三水、高要、雲浮、高明、新興、鶴山、封開、鬱南、德慶、羅定、陽春、陽江、信宜、高州、化州、吳川、台山、開平、新會、恩平、斗門。此外，惠州、韶關、湛江、海豐、博羅、惠陽、惠東、仁化、樂昌、英德、寶安、電白、遂溪、海康、徐聞、廉江等 16 個縣市亦有部份地區講粵語嘅。\n\n**客家話**\n客家話主要分布響粵東地區，其中河源、梅州係純客家話地區，惠州、深圳、東莞、韶關、汕尾，以及粵西部分地區都係講客家話。\n\n**閩語**\n廣東嘅閩語流行於潮汕地區、汕尾、湛江、中山沙溪一帶等等地方。潮汕地區通常叫佢哋嘅閩語做潮州話或者潮汕話、湛江就叫雷州話、而中山就俗稱隆都話。廣東省常務副省長湯炳權就係隆都人。據隆都誌話齋，沙溪原本係一個島，但福建有漁民先移居呢度、咁就保留咗非常濃厚嘅福建風俗同閩語口音。\n\n**宗教**\n\n**佛教**\n可統計嘅佛教信徒有32萬人。列為漢族地區佛教全國重點寺院嘅有：韶關南華禪寺，廣州六榕寺、光孝寺，乳源縣雲門寺，肇慶慶雲寺，潮陽縣靈山寺，潮州開元寺。南華禪寺係禪宗嘅祖庭。\n\n**道教**\n可統計嘅道教信徒有12萬人，博羅縣羅浮山沖虛古觀列為全國重點道觀。\n\n**基督教**\n廣東係基督新教最早傳入中國嘅地區（1807年）。1949年廣東有9萬基督教信徒，屬於基督徒較多嘅省份；如今可統計基督教信徒30萬人，喺全國已經屬於基督徒較少嘅地區之一。信徒多數係東部地區嘅客家人同潮汕人。客家人地區嘅基督教主要淵源於瑞士巴色會嘅傳教活動。廣東人之中，除廣州市區以外，信基督教嘅人好少。深圳市嘅信徒以外來移民為主。\n\n**天主教**\n可統計嘅信徒有20萬人，大部分屬於汕頭教區。肇慶係明代傳教士利瑪竇首先進入嘅中國大陸城市（1583年）。廣州教區嘅耶穌聖心主教座堂（石室）係一座著名嘅哥德式建築。\n\n**伊斯蘭教**\n單喺廣州、肇慶就有2萬名穆斯林。廣州懷聖寺光塔嘅歷史可以追溯到唐宋時期。\n\n**文化**\n嶺南文化\n廣東具有歷史悠久而又獨具特色嘅文化。廣東粵菜譽滿全國。客家圍屋被認為係中國漢人南遷移民文化嘅代表性建築。\n\n**歷史文化名城**\n 廣州（1）- 中山（1）- 肇慶（3）- 佛山（3）- 梅州（3）- 雷州（3）- 潮州（2）\n\n**飲食**\n廣東嘅飲食天下聞名，廣州菜係粵菜嘅代表，更加有「食在廣州」嘅朵，潮菜以精緻典雅著稱，客家菜就以原汁原味見長。廣東人普遍鍾意飲烏龍茶，其中以潮州功夫茶最出名。- 廣州菜 -  廣東早茶\n*潮菜 - 潮州功夫茶\n*客家菜 - 客家擂茶\n\n**戲劇**\n 粵劇- 潮劇- 廣東漢劇- 廣東雷劇- 廣東木魚戲- 廣東客家採茶戲\n\n**音樂**\n 廣東音樂- 廣東南音- 潮樂- 廣東客家山歌\n\n**建築**\n 廣東嶺南建築- 廣東客家建築- 廣東潮式建築- 廣東客家圍屋\n\n**藝術**\n 嶺南畫派\n\n**古蹟**\n 國家級文物保護單位\n** 黃花崗七十二烈士墓\n** 光孝寺\n** 廣州公社舊址\n** 海豐紅宮\n** 紅場遺址\n** 廣州農民運動講習所舊址\n** 三元里平英團遺址\n** 林則徐銷煙池\n** 虎門炮臺舊址\n** 洪秀全故居\n** 雲龍寺塔\n** 三影塔\n** 南華禪寺\n** 陳家祠堂\n** 廣濟橋\n** 黃埔軍校舊址\n** 孫中山故居\n** 國民黨一大舊址\n** 中華全國總工會舊址\n** 梅庵\n** 懷聖寺\n** 光塔\n** 廣州沙面建築群\n** 康有為故居\n** 梁啟超故居\n** 廣州聖心大教堂\n** 硇州燈塔\n** 大元帥府舊址\n** 秦漢造船遺址\n** 南越國宮署遺址\n** 南越文王墓\n** 蓮花山古採石場\n** 筆架山潮州窯遺址\n** 石峽遺址\n** 七星岩摩崖石刻\n** 餘蔭山房\n** 開平碉樓\n** 中山紀念堂\n** 葉劍英故居\n\n**教育**\n廣東人重視教育，興寧等地都係「院士之鄉」。廣州係中國大專院校分佈最密集嘅城市之一。著名嘅大學有中山大學、華南理工大學等。睇廣東大學一覽。\n\n**名人**\n\n**古代**\n楊孚：東漢大學者，廣州河南下渡村人，寫咗有廣東第一本地方志一《異物志》，本書包含埋啲廣西及東南亞嘅史料。\n*冼夫人：女酋長，隋文帝楊堅賜封譙國夫人。\n*張九齡：唐玄宗開元年間宰相，韶關（舊稱曲江）人。係廣東兼大陸南方首個常科狀元。 \n*惠能：唐代禪宗六世佛祖，簡稱六祖，盧姓，喺廣東新興縣出世。\n*莫宣卿：（834年-868年）今廣東封開縣河兒口鎮人，大陸史中最後生嘅狀元，中舉時十七歳，同時係兩廣第一個博學宏詞科「狀元」（即敕頭）。\n*陳大震：有話係廣州沙村人，南宋理宗寶就元年（1253年進士，咸淳七年（1271年）做雷州嘅官陣，創立咗萊泉書院仲寫有《大德南海志》。到元朝就退穏，不仕蒙元政權。\n*李江（明朝詩人），開平人\n*倫文敘（ 一四六七年至一五一三年），狀元，佛山市南海區黎涌人，民間好多人識佢\n*陳獻章：明前理學家，廣東新會人。\n*袁崇煥：明末將領，廣東東莞人，有話係廣西藤縣人。\n*佘義士：明末廣東廣州府順德縣人，喺袁崇煥將軍死後，冒著被滅門嘅危險，偷偷埋葬袁崇煥嘅頭顱，並代代為佢守墓，到而家嘅十七代孫，十八代孫仲同袁將軍守著個墓\n*羅芳伯：清朝乾隆時期人，生於廣東嘉應州，蘭芳共和國開創者。\n\n**近現代**\n陳澧（1810－1882）：清朝道光年間著名音韻學者，著有《廣州音說》一書。廣州番禺人。\n*潘仕成\n*洪秀全\n*康有為\n*梁啟超\n*黃遵憲\n*吳趼人\n*伍廷芳\n*容閎\n*詹天佑\n*馮如\n*馬應彪\n*蔡昌\n*鐘榮光\n*孫中山\n*胡漢民\n*汪精衛\n*陳濟棠\n*李鐵夫（1869－1952）：名油畫家、革命家，獲譽係油畫之父，廣東鶴山縣人。\n*高劍父\n*潘達微\n*劉紀文\n*馮如（1884－1912）：民國航空之父，廣東恩平人。\n*朱德（1886－1976）：中華人民共和國開國領導人、中華人民共和國十大元帥之首，祖籍廣東韶關。\n*葉劍英\n*許廣平\n*冼玉清（1895－1965）：原籍南海西樵，澳門出世，學者、廣東文獻專家， 學術界尊稱佢做冼子，有「嶺南第一才女」、「仟佰年來嶺南巾幗無人能出其右」之美譽，著作有《潄珠崗志》，《更生記》等等\n*彭湃（1896－1929）：中國共產黨早期領導人之一，廣東海豐縣人氏。\n*吳尚時（1904－1947）：廣東開平人，地理學家。\n*梁方仲（1908－1970）：廣州人，著名經濟學家，著有《明代糧長制度》、《中國歷代田賦》等，又係廣州市中山大學「八大教授」之一。\n*饒宗頤（1917－2018）：國學大師，廣東潮州人。\n*李光耀：祖籍梅州大埔高陂。\n*黃霑：廣州度出世。香港四大才子之一。\n*李嘉誠：香港首富，廣東潮州出世。\n*丘成桐：美籍華人，世界知名數學家。祖籍廣東蕉嶺。1982年獲世界數學最高獎菲爾茲獎。\n*他信：泰國前首相。祖籍廣東潮州府豐順縣。\n*英拉：泰國前首相。他信嘅妹。祖籍廣東潮州府豐順縣。\n*馬化騰：廣東汕頭市人。\n*曾蔭權：祖籍廣東南海九江鎮。\n*許崇智\n*馬思聰\n*冼星海\n*蔡楚生\n*黃飛鴻 \n*吳耀宗\n*紅線女\n*薛覺先\n*關山月\n*葉挻\n\n**中華人民共和國成立後領導人**\n省委書記：- 葉劍英- 陶鑄- 趙紫陽- 劉興元- 丁盛- 韋國清- 習仲勳- 任仲夷- 林若- 謝非- 李長春- 張德江- 汪洋- 胡春華\n省長：- 葉劍英- 陶鑄- 陳鬱- 黃永勝- 劉興元- 丁盛- 趙紫陽- 韋國清- 習仲勳- 劉田夫- 梁靈光- 葉選平- 朱森林- 盧瑞華- 黃華華- 朱小丹\n\n**註**\n\n**攷**\n\n**出面網頁**\n  廣東省人民政府- 911844", "ground_label": "yue"}
{"text": "盧亭嘅圖畫\n，又有嗌做lou4 jyu4，係自古相傳喺大嶼山嗰頭出沒嘅半人半魚異形。喺大清時期（17 世紀至廿世紀早期）啲粵人留低咗好多有關佢嘅記載，目擊者包括咗高官、文人、同埋啲漁民等。佢亦都留低咗一啲珍貴嘅圖畫，就連大明後期嘅儒學者顧炎武喺佢本《天下郡國利病書》都有關於盧亭嘅文字描述。\n\n**古代記載**\n相傳盧亭嘅起源係喺東晉（3 至 4 世紀）地方官盧循起兵作反打輸咗之後走佬到去廣東，同剩低嘅手下匿埋喺大嶼山嘅水域嗰度，慢慢變咗種做人魚。\n《廣東新語》有咁講：「有盧亭者，新安大魚山與南亭竹沒老萬山多有之。其長如人，有牝牡，毛髮焦黃而短，眼睛亦黃，而黧黑，尾長寸許，見人則驚怖入水，往往隨波飄至，人以為怪，競逐之。有得其牝者，與之媱，不能言語，惟笑而已，久之能著衣食五穀，攜之大魚山，仍沒入水，蓋人魚之無害於人者。」而 17 世紀東莞人鄧淳本《嶺南叢述》又有咁講：「大奚山，三十六嶼，在莞邑海中，水邊岩穴，多居屹蠻種類，或傳係盧循遺種，今名盧亭，亦曰盧餘。」查實早喺東晉嗰時就已經有記載有關「盧亭人」嘅講法，不過對呢啲盧亭人嘅描述同今日「盧亭魚人」嘅傳說好唔同，所以呢個講法未有得到證實。\n\n**盧亭一族**\n相傳話盧亭一族世代都住喺大奚山（今日嘅大嶼山、港島、同萬山呢柞島仔嘅總稱）嗰度，本嚟同中原嘅古漢人冇乜嘢紛爭。後嚟南宋皇朝以盧亭一族冇佢哋許可賣私鹽做理由，喺宋寧宗嗰年出兵大奚山，對島民進行大屠殺。盧亭一族幾乎冚唪唥畀佢哋殺嗮，而據講佢哋啲倖存者就係今日嘅蜑家人嘅祖先，而按呢個講法，喺澳門海邊魚艇上出世嘅音樂人冼星海就係盧亭人嘅後代。\n17 世紀粵人詩人屈大均曾經坐船路經大奚山，有感而作咗首《盧亭詩》：\n老萬山中多盧亭，雌雄一一皆人形。\n綠毛遍身只留面，半遮下體松皮青。\n攀船三兩不肯去，投以酒食聲咿嚶。\n紛紛將魚來獻客，穿腮紫藤花無名。\n生食諸魚不煙火，一大鱸魚持向我。\n殷勤更欲求香醪，雌者腰身時嬝娜。\n在山知不是人魚，乃是魚人山上居。\n編茅作屋數千百，海上漁村多不如。\n\n**盧亭山村**\n據講而家喺珠海嘅梅華西路盡頭再向西一公里嗰度就有一條古村落－「盧亭山村」，但係已經消失咗。\n\n**流行文化**\n《一九八四，盧亭的告別》：詩人廖偉棠嘅短詩， 以「盧亭」隱喻香港。收錄於《櫻桃與金剛》（香港：牛津，2017）。\n*《美人魚》：2016年電影，片中美人魚家族嘅原型來自「盧亭」。\n*《三夫》：2019年電影，陳果導演，入面講主角「小妹」（曾美慧孜飾）可能係盧亭嘅化身。\n*《十二傳說》：2019年無綫電視劇集，單元「盧亭魚人殺人事件」（第11-13集）用咗盧亭傳說做題材。\n\n**睇埋**\n香港文化\n*廣府民間故事\n*張保仔\n*人魚\n*海怪\n\n**註腳 ==", "ground_label": "yue"}
{"text": "一間位於香港中環嘅涼茶鋪\n涼茶係喺廣東一帶好流行嘅嘢飲。\n廣東一帶地方嘅天氣係屬於典型嘅亞熱帶氣候，夏天好熱，多雨又潮濕，水質就偏向燥熱，而且夏天嘅炎熱時間比較長，再加埋廣東人鍾意食啲煎炒燥熱嘅嘢食，又習慣夜瞓。因為天氣又熱又潮濕，再加埋飲食唔啱，同瞓唔夠等等嘅原因，好容易令人熱氣，所以民間就流行用啲藥性寒涼，消暑解毒嘅中草藥，煲水嚟飲。呢啲各式各樣嘅藥飲就叫做「涼茶」。涼茶可以消除夏天人體裏面嘅暑氣，同冬天乾燥引起嘅喉嚨痛等嘅疾。有甜嘅、酸嘅、苦嘅涼茶，款式多多。\n涼茶係有好多唔同嘅種類，其實每個屋企都有佢自己稍為唔同嘅配方。\n常見嘅涼茶有廿四味、五花茶、雪梨茶、感冒茶、銀菊露等等。喺廣州、香港、澳門等等嘅地方甚至有專門賣涼茶嘅舖頭。有啲喺廣州嘅涼茶舖更加係有超過一百五十年歷史，喺香港亦有唔少五、六十年歷史嘅涼茶舖。而近呢十幾廿年亦都有集團將涼茶包裝成紙包或者罐裝飲品嚟賣，好似王老吉涼茶咁。\n傳統上，涼茶要喺灘凍咗之後先飲。而一般嘅涼茶都係接近黑色嘅，而涼茶嘅味道多數係苦中帶甘。\n經粵、港、澳三地政府喺2006年2月努力爭取，涼茶獲中國國務院列為518種「國家級非物質文化遺產」之一。\n\n**唔同嘅涼茶種類**\n涼茶發展到而家，大致可分為以下三種類型：\n\n\n**傳統涼茶**\n傳統嘅涼茶多數係深啡色，飲落苦澀，多數有埋藥用性質。所以俗語都有話「苦口良藥」。但係多數人係唔會無端端飲啲傳統涼茶。當啲人有啲乜頭暈身㷫，感冒發燒，周身骨痛，喉嚨痛等等情況，先會飲啲對症下藥嘅涼茶。\n傳統涼茶，多數歷史比較悠久，配方多數嚟自民間，有啲亦自稱係祖傳古方，好似黃振龍㿀痧涼茶，聽講已經有八十幾年歷史，係袓傳古方，可以醫全身酸痛、皮膚班塊石疹點等嘅病，但呢隻涼茶藥性偏寒，年老體弱、氣血兩種虛者同孕婦都係唔太適合飲嘅，佢嘅藥方係由火炭母、淡竹葉、崗梅根、金錢草、大頭陳、救必應、鑑銀盤、五指柑等等組成。\n\n**廣州王老吉涼茶**\n廣州王老吉涼茶係由崗梅根、木蝴蝶、火炭毋、金錢草、布渣葉、淡竹葉、金沙籐、五指柑、山芝麻、金櫻根十味藥組成，呢啲藥大多數都係廣東民間嘅草藥，功效係清熱解暑等等。對發熱、喉痛、聲沙、口苦尿黃，泄瀉、腹痛等等嘅胃腸濕熱病都有用。\n\n**香港廿四味涼茶**\n據調查香港廿四味涼茶未必係由二十四組唔同嘅藥組成，有啲實際上用咗三十幾種藥嚟做添，但啲人多數通稱佢做二十四味涼茶，佢有清熱去濕作用，對外感風熱、發熱喉痛，咽喉過多長期熬夜而引起嘅唔適服都有作用。\n\n**保健涼茶**\n呢類涼茶同傳統涼茶有啲唔同，佢唔係專門針對某一種病，而係適合所有健康嘅人飲，有清熱消暑等嘅保健作用，同時，佢嘅顏色偏淡，味道冇咁苦澀，多數會有甘甜嘅味道，所以比較受歡迎，好似羅漢果五茶花、菊花雪梨茶同銀菊露，可以防止肺燥咳嗽，或者肝火眼痛，或者唔易中暑，從而起到保健預防嘅作用。\n\n**劑型**\n涼茶嘅劑型發展到今日，已經變成多種多樣，最初淨係有涼茶劑型，佢係由藥物磨粉同粘合劑混合而成嘅一種固體製劑，飲時用熱水泡汁代茶飲用，所以又叫做茶劑，形狀多數係小方塊形或者長方塊形，出面用紙合包住，好似甘和茶、合仔茶同午時茶等。之後亦都有啲做成湯劑嘅，即買即飲，呢種劑型到而家仍然比較普遍，近嚟重發展到沖劑型、易拉罐型同茶包型等等。\n\n**香港連鎖式涼茶舖／品牌**\n喺香港，由於涼茶好廣受歡迎，所以亦衍生咗一啲連鎖式涼茶舖同品牌，例如係養和堂、海天堂、鴻福堂等。除咗有涼茶舖外，佢哋亦透過超市等渠道售賣枝裝涼茶。\n\n**連出去**\n 閒話涼茶- 涼茶榮升國家文化遺產—明報新聞網", "ground_label": "yue"}
{"text": "約翰·施巴提恩·巴哈（Johann Sebastian Bach，7月28號），又譯作巴赫，係德國作曲家，係巴洛克時期音樂嘅代表作曲家之一，亦係最偉大嘅音樂家，同時亦都係歐洲最多音作品嘅音樂家之一。\n巴哈寫賦格曲嘅技藝首屈一指，情理交融，後來嘅莫札特、貝多芬都曾經向佢嘅作品學嘢。\n巴哈係一個音樂世家，當中以JS巴哈最出名，所以咁，巴哈通常係指JS巴哈。\n佢喺艾森納赫出世，十歲時變咗孤兒，之後由佢阿哥古里斯多福（1671年 - 1721年）養大，而佢阿哥亦都教識咗佢風琴等等唔同嘅鍵盤樂器。\n1703年佢喺阿恩斯塔特當做風琴師，之後再入呂訥堡學校返學。跟住喺做合唱指揮時，因為喺合唱伴奏進行改革而激嬲當時嘅權貴。\n1707年佢同佢堂家姐瑪莉亞（1684年 - 1720年）結婚。重搬咗去米爾豪森做風琴師。\n1708年返去威瑪嘅公爵宮廷。\n1711年做咗安哈爾特科滕嘅利奧波德王子嘅宮廷樂師。佢亦喺嗰度作咗好多出名嘅作品，好似1721年嘅《布蘭登堡協奏曲》同1722年嘅《十二平均律鋼琴曲集》咁。\n1720年佢老婆死咗，一年之後，即係1721年佢同維爾克（1701年 - 1760年）結婚。\n1723年佢俾人派咗去萊比錫嘅聖托馬斯學校做唱詩班領唱。佢亦喺嗰度作咗好多作品，包括三百首教堂清唱劇。\n佢最後喺1750年死喺萊比鍚。\n佢生前並唔係咁出名，啲人通常只認為佢係一個管風琴演奏家，到佢死咗百幾年後，啲人先開始認同佢嘅創作，再慢慢得到尊重同成為偉大嘅音樂家。\n\n**生涯**\n\n**童年（1685–1703）**\nJohann Ambrosius Bach，1685年，巴赫嘅老豆。畫作傳統上歸功於de\n約翰·塞巴斯蒂安·巴赫喺1685年3月21日舊曆（1685年3月31日新曆）出世喺艾森納赫，當時係薩克森-艾森納赫公國嘅首都，而家係德國一部分。佢係城鎮音樂總監Johann Ambrosius Bach同Maria Elisabeth Lämmerhirt嘅第八個仔，亦係最細嗰個。p=3p=6 佢老豆可能教過佢小提琴同埋基本嘅音樂理論。佢啲叔父全部都係專業音樂人，做過教堂管風琴師、宮廷室內樂手同作曲家。loc=II. List of all family members alphabetically by first name 其中一個叔父，Johann Christoph Bach，教佢彈管風琴，2001 仲有一個年長啲嘅表兄弟，Johann Ludwig Bach，係一個有名嘅作曲家同小提琴手。loc=II. List of all family members alphabetically by first name\n巴赫阿媽喺1694年過身，佢老豆八個月之後都過咗身。pp=86–87 當時10歲嘅巴赫就搬去同佢大佬Johann Christoph Bach住，佢大佬係薩克森-哥達-阿爾滕堡奧爾德魯夫聖米迦勒教堂嘅管風琴師。pp=7–8 喺嗰度佢學習、表演同抄寫音樂，包括佢大佬嘅作品，雖然呢啲係禁止嘅，因為樂譜好珍貴同私密，而且空白嘅帳簿紙都好貴。p=299 佢大佬教佢彈古鍵琴，係好寶貴嘅教導。Johann Christoph仲介紹咗當時偉大作曲家嘅作品畀佢，包括南德嘅Johann Caspar Kerll、Johann Jakob Froberger同Johann Pachelbel（Johann Christoph跟佢學過）；北德作曲家；pp=19, 46法國嘅Jean-Baptiste Lully、Louis Marchand同Marin Marais；p=73甚至意大利嘅Girolamo Frescobaldi。p=170 佢喺當地文法學校學習神學、拉丁文同古希臘語。pp=186–187\n到1700年4月3日，巴赫同佢個學校朋友Georg Erdmann比巴赫大兩年一齊入咗位於呂訥堡嘅著名聖米迦勒學校，由奧爾德魯夫行大概兩個星期先到。pp=41–43 佢哋可能大部分時間都係行路。 佢喺呢度嘅兩年對於接觸更廣泛嘅歐洲文化好重要。除咗喺合唱團唱歌，佢仲彈學校嘅三層鍵盤管風琴同大鍵琴。 佢仲接觸到北德貴族嘅仔，佢哋被送到附近嘅「騎士學院」為其他學科嘅事業做準備。pp=55–56\n\n**韋瑪，阿恩斯塔特同埋米爾豪森（1703-1708）**\n溫德風琴\n1703年1月，巴赫啱啱喺聖米歇爾教會畢業，申請桑格豪森嘅風琴師職位又俾人拒絕咗，佢就喺韋瑪被委任為約翰·恩斯特三世公爵教堂嘅宮廷音樂家。pp=15–16 佢嗰陣時嘅職責唔係太清楚，但可能包括一啲雜務同非音樂工作。喺韋瑪做咗七個月，佢嘅鍵盤技巧聲名遠播，仲俾人邀請去檢查同喺阿恩斯塔特新教堂（而家叫做巴赫教堂）嘅新風琴彈首場音樂會，呢度離韋瑪大概有遠。p=62 1703年8月14號，佢正式成為新教堂嘅風琴師，2001 職責唔算重，人工又幾好，仲有部新風琴可以彈更多調嘅音樂。p=40\n雖然有好嘅家庭關係同埋一個熱愛音樂嘅僱主，但係做咗幾年之後，巴赫同當局之間都出現咗啲矛盾。巴赫覺得同佢合作嘅音樂家水平唔夠高。佢仲叫其中一個叫Geyersbach嘅人做「zippel巴松管手」（意思係廢嘅巴松管手）。有一晚，Geyersbach攞住支棍追打巴赫。巴赫向當局投訴Geyersbach，但當局只係輕輕責備咗Geyersbach，仲叫巴赫唔好對學生要求咁高。過咗幾個月，巴赫又因為離開阿恩斯塔特太耐而得罪咗僱主：佢原本申請咗四個星期假期，但係喺1705-1706年間離開咗大約四個月，去北面嘅呂貝克城市跟風琴手兼作曲家Johann Adam Reincken學習，仲聽佢同Dieterich Buxtehude嘅演奏。去Buxtehude同Reincken嗰度，來回要行，據講係用腳行㗎。 Buxtehude可能介紹咗巴赫俾佢朋友Reincken認識，等佢可以學習作曲技巧（特別係賦格嘅技巧）、風琴演奏同即興創作嘅技巧。巴赫好熟悉Reincken嘅音樂；佢15歲嗰陣就抄寫過Reincken嘅大作《An Wasserflüssen Babylon》。之後巴赫仲寫過幾首用同一個主題嘅作品。1720年巴赫再次拜訪Reincken，向佢展示自己喺風琴上嘅即興技巧，Reincken據講話：「我以為呢種藝術已經死咗，但係我見到佢喺你身上重生。」\n1706年，巴赫申請咗米爾豪森布拉修斯教堂嘅風琴師職位。p= 38–39 作為申請嘅一部分，佢喺1707年4月24號復活節演出咗一首清唱劇，好可能係佢嘅早期作品lang|de|《基督躺喺死亡嘅枷鎖中》。 一個月之後，巴赫嘅申請獲得接納，佢喺7月份正式上任。 呢個新職位人工高咗好多，工作環境更好，合唱團嘅水平都高咗。去到米爾豪森四個月之後，巴赫同佢表姐Maria Barbara Bach結婚。巴赫說服咗教會同埋米爾豪森嘅市政府出資翻新布拉修斯教堂嘅風琴。1708年，巴赫寫咗lang|de|《上帝係我嘅國王》，呢首慶祝新議會就職嘅清唱劇仲要由議會出錢出版。\n\n**返回威瑪（1708-1717）**\n萊比錫聖保羅教堂嘅管風琴\n1708年，巴赫離開咗米爾豪森，返回威瑪。呢次佢係以管風琴手嘅身份返去，仲喺1714年成為咗宮廷嘅Konzertmeister（音樂總監）。喺度佢有機會同一班專業音樂家合作。巴赫同佢老婆喺公爵宮殿附近搬咗入新屋。同年，佢哋第一個仔女Catharina Dorothea出世，而Maria Barbara嘅家姐亦都搬過嚟幫手打理家務，直到1729年過身為止。佢哋喺威瑪再生咗三個仔：威廉·弗里德曼、卡爾·菲利普·埃曼紐爾同約翰·戈特弗里德·伯納德。Johann Sebastian同Maria Barbara之後仲生咗三個細路——1713年嘅孖生同另一個單生嘅，但全部都冇捱到一歲就夭折咗。\n巴赫喺威瑪嘅日子開始咗一段持續創作鍵盤同管弦樂作品嘅時期。佢達到咗精通同自信嘅水平，可以擴展當時盛行嘅結構，仲加入咗啲嚟自國外嘅影響。佢學識寫戲劇性嘅開場白，仲用到意大利音樂家如維瓦爾第、柯雷利同托雷利嘅動態節奏同和聲結構。巴赫透過將維瓦爾第嘅弦樂同管樂協奏曲改編成大鍵琴同管風琴作品，某程度上吸收咗呢啲風格特點。好多呢啲改編作品到而家仲經常演奏。巴赫特別鍾意意大利風格，喺呢種風格入面，一件或者幾件獨奏樂器會同全樂團逐段交替響整個樂章度出現。\n喺威瑪，巴赫繼續彈奏同創作管風琴音樂，仲同公爵嘅樂團一齊表演音樂會。佢亦都開始寫前奏曲同賦格，後來呢啲作品被集結成佢嘅不朽作品《十二平均律鍵盤曲集》（「鍵盤」指嘅係大鍵琴或者小鍵琴）。呢套作品包含兩冊，每一冊都有24首前奏曲同賦格，涵蓋晒所有大調同小調。巴赫仲喺威瑪開始寫《小管風琴曲集》，入面有傳統嘅路德會聖詠旋律，用複雜嘅織體處理。1713年，巴赫獲邀擔任哈雷嘅職位，喺聖母市場教堂西側畫廊嘅主要管風琴翻新期間擔任顧問。\n1714年春天，巴赫升做咗Konzertmeister，呢個榮譽要求佢每個月喺城堡教堂表演一首教會清唱劇。巴赫喺威瑪創作嘅新系列清唱劇中，頭三首係lang|de|「Himmelskönig, sei willkommen」，BWV 182|italic=unset，為棕枝主日而作，當年剛好同聖母領報同日；lang|de|「Weinen, Klagen, Sorgen, Zagen」，BWV 12|italic=unset，為復活節後第三主日而作；同埋lang|de|「Erschallet, ihr Lieder, erklinget, ihr Saiten!」  BWV 172|italic=unset，為五旬節而作。巴赫第一首聖誕清唱劇lang|de|「Christen, ätzet diesen Tag」，BWV 63|italic=unset喺1714年或者1715年首演。\n1717年，巴赫最終喺威瑪失寵，根據宮廷秘書報告嘅翻譯，佢被監禁咗差唔多一個月，然後被革職：「1717年11月6日，前音樂總監兼管風琴師巴赫因為太過執著要求辭職而被拘留喺縣法官嘅拘留所。最後喺12月2日獲釋，並收到革職通知。」\n\n**作品**\n《E 小調布尼舞曲》（Bourrée in E minor）\n*《小提琴第二變奏曲》（Partita for Violin No. 2）\n... 等等。\n\n**參考**\n\n**文獻**\n\n**生平 ===", "ground_label": "yue"}
{"text": "一嚿番梘\n番梘係日常清潔用嘅產品，喺好多地方都買到。通常係一嚿嚿嘅。\n差唔多所有種類嘅番梘都係含有硫酸鹽嘅化合物。當人沖涼或者洗嘢嗰陣，番梘嘅份子會同啲水結合，而份子嘅另一頭會黐住油性嘅物質，減低污漬同油黐住皮膚或者衣物纖維嘅能力，咁樣個身同啲衫褲就會洗乾淨嘞。\n\n**成份**\n番梘主要嘅成份都係硬脂酸鈉。如果加埋香料同染料，就會做成有色又有香味嘅香梘；如果加啲藥（好似硼酸或石炭酸），就變成藥梘喇。", "ground_label": "yue"}
{"text": "廣東話拼音方案或粵語拼音方案，係一系列用拼音字母嚟幫廣州話或粵語拼音嘅方法，用嘅主要係羅馬字母（拉丁字母）。\n\n**實際情況**\n1888年傳教士湛約翰設計咗粵語第一套拼音方案「粵語標準羅馬拼音」之後，唔同嘅粵語拼音方案相繼冒起，冇一個統一嘅標準。直至1993年推出嘅粵拼，喺2010年代開始普及，至今已經成爲標註拼寫粵音嘅主流方案。\n要數喺呢段時間入面，比較有影響嘅羅馬字母拼寫方案，主要有：- 香港語言學學會粵語拼音方案（1993年）：簡稱粵拼。另外有擴充版粵拼++嚟拼寫粵語代表音以外的粵語方言。- 教育學院拼音方案：常用於教育界，如香港教育署語文教育學院中文系、《廣州話正音字典》等。近年漸被粵拼取代。- 不成文嘅香港政府音譯：香港政府拼寫人名、地名嘅方案，主要由入境事務處、路政署使用。不過佢同其他方案不同，會有一拼多音以及一音多拼，唔係成文嘅標準化方案。喺1949年以前，廣州市政府同廣州社會都有廣泛使用。- 不成文嘅澳門政府音譯：澳門政府拼寫人名、街名、地名的方案。佢都唔係成文嘅標準化方案，會有一拼多音以及一音多拼。- 粵語標準羅馬字：19世紀末至20世紀初通行於粵語教會嘅拉丁化文字系統，係上述港府音譯方案嘅濫觴。- 廣州拼音方案：廣東省敎育部喺1960年代公佈嘅方案，但係缺點好多，有啲音甚至標唔到，難以使用。到1980年代，饒秉才教授推出修訂版本，用嘅人依然唔算多，通常淨係喺大陸出版嘅粵語敎材先見到。佢過份遷就普通話拼音，對習慣講粵語嘅人嚟講唔太親切。- 劉錫祥拼音：一套早期比較多人用嘅方案，啲拼寫比較似英文習慣，比較獲熟悉英文人士嘅青睞。- 耶魯粵語拼音（1942年），有啲外國敎材會用佢，不過佢嘅聲調標註得幾複雜，有啲敎材會自己改裝成數字標調。- 黃錫凌羅馬拼音- Meyer-Wempe- 粵語羅馬字，由趙元任粵語羅馬字改良而成。佢標調嘅方式複雜過其他方案，採用清濁音搭配陰陽聲調同埋改變字母串法嚟表達聲調。- 越式粤拼，係一套用越南國語字拼寫粵語嘅拼音系統。相較於粵拼，佢可使用濁音表示（例如ch、sh、zh），而且用變音符號表示聲調，唔洗用數字。\n\n**非羅馬化拼音方案基本拉丁字母以外**\n雖然有啲方案並非使用基本嘅羅馬字母，但係喺粵語學界相當有影響力，或者喺歷史上都係重要嘅標註粵音方案。包括：- 《粵音韻彙》使用的寬式萬國音標（寬式IPA）：佢只要區分音位就得，寬鬆過區分音素嘅嚴式標音。- 粵語注音符號\n亦有人嘗試以日語嘅假名、韓語嘅諺文嚟標註粵音，分別見假名粵語注音、諺文粵語注音。\n\n**各套拼音比較**\n下面會比較香港語言學學會嘅粵拼、敎院方案、耶魯粵語拼音、黃錫凌嘅寬式音標、嚴格嘅萬國音標、廣州拼音方案、劉錫祥拼音。\n\n**聲母**\n註：\n*例字淨係取聲母。\n*「渣、叉、沙」嘅聲母，二百年前嘅粵語分開做「章知組」同「莊精組」。今日好大部份粵語地區已經合流，得番個別粵方言片或者某啲口音入面保留區別。當中「將、鏘、私」傾向發做清齒齦音（IPA|ts、tsʰ、s）或者清顎齦音（IPA|tʃ、tʃʰ、ʃ），「張、昌、是」傾向發做清齦顎音（IPA|tɕ、tɕʰ、ɕ），不過具體音值要視乎嗰個方言片實際發音而定。\n*廣州拼音方案雖然有「z、c、s」和「j、q、x」兩組聲母，但係個方案講明兩組嘅音值冇分別，只係喺拼寫唔同韻母嗰陣寫法不同。「z、c、s」同韻母首音「a、e、ê、é、o、u、ê」相拼，「j、q、x」同韻母首音「i」和「ü」相拼。噉做只係令啲拼寫結果似普通話拼寫多啲，冇實際區分意義。\n\n**韻母**\n註：\n*例字淨係取韻母。\n*有「」號嘅例子，表示口語變讀。當中有啲讀音係比較新近先出現，所以有啲方案拼唔到，會漏空咗。\n*喺廣州拼音方案，聲母「j、q、x」係用嚟拼寫「i、ü」韻；另外「ü」行嘅韻母用來拼「j、q、x」嗰陣，省略「ü」嗰兩點；「êü」亦都省略成「êu」。\n\n**聲調**\n註：\n*表中嘅平、上、去聲以「a」音爲例，入聲以「at」音爲例。\n*有「*」號嘅例字，表示口語變讀。\n*耶魯粵語拼音喺陽聲調嘅元音後面加「h」。\n\n**睇埋**\n粵語拼音輸入法\n*反切\n*合音\n\n**參考文獻**\n\n**連出去**\n 粵語拼盤：多種粵語拼音方案自學教程- 粵語審音配詞字庫- 小學中文科常用字研究：真人讀常用字粵音、粵語拼音查詢- 粵語書院 - 粵語協會- 香港語言學學會- 粵拼網站- 香港教育大學粵語自學平台- 香港理工大學語音導修室", "ground_label": "yue"}
{"text": "一塊德國芝士蛋糕\n芝士蛋糕，係西方甜品嘅一種。有一重柔軟嘅上層，混合咗特殊嘅芝士，好似ricotta cheese，或都係cream cheese，再加上糖同埋其他嘅配料，好似雞蛋、忌廉同埋生果等。芝士蛋糕通常都以餅乾做底，有幾種固定嘅口味，如呍呢嗱芝士蛋糕，朱古力芝士蛋糕等，至於表層加上嘅裝飾，通常係士多啤梨或藍啤梨。\n有時芝士蛋糕睇落去唔係太似一般蛋糕，反而比較似批嘅一種。\n\n**簡史**\n芝士蛋糕據知係源於古早嘅希臘，喺前776年時，為了供應雅典奧運所做出來嘅甜點。跟住由羅馬人將芝士蛋糕從希臘傳播到成個歐洲。喺19世紀跟著啲移民，傳咗到美洲。\n\n**名店**\n喺美國紐約市，公認最好食嘅芝士蛋糕店叫做「Juniors'」，位於布魯克林。喺台灣台北市，公認最好食嘅芝士蛋糕店則位於天母「吃吃看」。\n\n**另一種芝士蛋糕**\n喺英語度，cheesecake亦成日用來形容清涼嘅海報女郎（pin-up girls）。\n\n**出面網頁**\n 相當多種嘅芝士蛋糕做法——英文- 藍莓芝士蛋糕做法——中文", "ground_label": "yue"}
{"text": "教院拼音方案，又叫《常用字廣州話讀音表》拼音方案，係一種標準粵語嘅羅馬拼寫方案，有啲敎材同敎育硏究項目都用過佢。\n\n**特點**\n「教院拼音」方案嘅特點，係依從國際音標，同時喺有規律嘅情況下，將國際音標羅馬字母化，方便啲人用一般電腦鍵盤輸入，亦可以避免亂碼同埋冇咗啲字符呢類問題。由於佢係以《粵音韻彙》裏面所使用嘅國際音標（寬式）做基礎，佢嘅羅馬字母拼寫，就可以同國際音標好有規律咁樣直接對應，方便咗用者响「教院拼音」同國際音標（寬式）兩個系統之間嘅轉換，唔使額外學習咁多嘢。\n另一方面，「教院拼音」完全採用一般電腦鍵盤可以直接輸入嘅英文羅馬字母嚟拼寫，免除輸入、顯示特別符號嘅煩惱。\n所以，佢能夠同時滿足「準確標注語音音素」同「方便資料的輸入、儲存和傳送」兩項要求，一直以來受到教育界嘅歡迎。\n\n**發展同歷史**\n呢套「教院拼音」系統，最早係由余秉昭司鐸响佢1971年在所寫嘅《同音字彙》使用，只係當時佢把聲調直接用「上平」、「上上」、「上去」、「下平」、「下上」、「下去」、「上入」、「中入」、「下入」（即今天所稱的「陰平」、「陰上」、「陰去」、「陽平」、「陽上」、「陽去」、「陰入」、「中入」、「陽入」）呢啲文字寫出嚟。\n到咗1990年，香港教育署語文教育學院中文系（後來歸併入香港教育學院，成為佢嘅一部份）出版嘅《常用字廣州話讀音表》，就將聲調由「上平」、「上上」、「上去」呢啲文字，改做「1」、「2」、「3」等數字標調。1994年香港教育署語文教育學院中文系出版嘅《常用字廣州話異讀分類整理》，亦沿襲《常用字廣州話讀音表》嘅做法。之後，呢套「教院式」方案就定型，而且獲得教育界垂青。\n2000年出版嘅《廣州話正音字典》沿用「教院拼音」方案，亦都將方案嘅「長a音」固定拼寫做「aa」。主編這些字典嘅學者詹伯慧認為，呢套拼音方案多年嚟已經喺香港中、小學廣泛採用，香港教師都熟悉。2002年施仲謀主編嘅《廣州音北京音對應手冊》，2003年浸會大學中文系教授潘慧如等人主編嘅《小學中文科常用字研究報告》、《小學中文科常用字表》同埋佢個網站等等，亦都沿用呢套拼音系統。\n不過香港語言學學會喺1993年推出香港語言學學會粵語拼音方案，簡稱粵拼，佢跟「教院式」方案有好多相似之處，但係佢因應過往嘅不足（例如有啲口語音節無法拼寫嘅問題）而改善、補完，喺設計上係完善過「教院式」方案。喺推出十年間，粵拼漸漸取代咗「教院式」方案嘅地位，無論喺學界定日常生活，都獲得更加廣泛嘅應用同支援。香港教育學院（而家已經升格做香港教育大學）語言學及現代語言系嘅粵語語料庫同粵語自學平台，亦都採用粵拼，而非「教院式」方案。當中負責粵語自學平台嘅片岡新教授表示，好多學者都認為粵拼係最好嘅方案，網上資源又比較多，學生學識粵拼後，自己打字都好方便。所以香港教育大學目前已經唔再用「教院式」方案。香港各間大學亦都相繼改用粵拼。\n\n**方案內容**\n「教院拼音」粵語拼音方案的拼音字母，由拉丁字母 a 至 z 組成，聲調就以阿拉伯數字 1 至 9 (或 1 至 6 ) 標示。\n\n**聲母**\n19個，請睇下面個表：\n\n**韻母**\n\n**韻腹**\n8個，請睇下面個表：\n\n**韻尾**\n9個，請睇下面個表： \n\n**韻母表**\n韻腹加韻尾組成粵拼嘅韻母，共58個：\n（方括號內係國際音標，其中IPA|ɵ亦寫成IPA|œ˔或IPA|ø，所有例字淨係攞佢嘅韻母）\n}\not 喝IPA|ɔːt̚\nok 學IPA|ɔːk̚\noe 行\noe 靴IPA|œː|\noen 詢IPA|ɵn\noeng 雙IPA|œːŋ|\noet摔IPA|ɵt̚\noek 腳IPA|œːk̚\nu 行\nu 夫IPA|uː\nui 灰IPA|uːi|\nut 闊IPA|uːt̚\nuk 福IPA|ʊk̚\ny 行\ny 書IPA|yː|\n鼻音韻\nm 唔IPA|m̩|\nng 吳IPA|ŋ̩|- 掉、舔、𨋍、夾、坺係口頭語音，唔存在於傳統讀書音中。\n\n**鼻音獨立韻**\n兩個，係：m（唔）、ng（吳、五）\n\n**聲調**\n實際上高陰入、低陰入、陽入聲調嘅音高，同陰平、陰去、陽去係一樣嘅，呢啲入聲調用韻尾 -p、-t、-k 嚟區分。傳統聲調嘅定義，包括抑揚性（即係實際音高）同頓挫性。而入聲韻尾 -p、-t、-k 正正係影響咗頓挫性。所以粵語有「九聲六調」，標調時就算唔用7至9，淨係依實際音高用1至6，都可以睇韻尾字母嚟區分入聲。\n\n**拼寫舉例**\n\n**同其他粵語拼寫方案比較**\n\n**同粵拼嘅分別**\n大多數粵語音素，本方案同粵拼一致。例外嘅有：\n*粵拼分別用 eo 同 oe 表示 /ɵ/ 同 /œː/，而本方案就用 oe 同時表示呢兩個元音。\n*粵拼用 eoi 表示 /ɵy/ ，而本方案就用 oey 。\n*粵拼用 z 表示 /ts/，而本方案就用 dz 。\n*粵拼用 c 表示 /tsʰ/，而本方案就用 ts 。\n*粵拼用 yu 表示 /y/，而本方案就用 y 。\n*粵拼表示聲調嘅數字唔使上標，而本方案表示聲調嘅數字預設係上標。陰入、中入、陽入聲三個聲調，粵拼用 1、3、6，本方案用 7、8、9。\n\n**參考**\n\n**出面網頁**\n 中文字元資料頁：粵語拼盤（教院拼音版）-  小學中文科常用字研究-  香港教育學院粵語網路課堂-  粵語拼音輸入法（以「教院拼音」做正音）-  粵語拼盤 (粵語拼音自學課程)-  廣東話拼音輸入法(免費)-  粵音資料集叢", "ground_label": "yue"}
{"text": "台灣啤酒\n臺灣啤酒，簡稱臺啤，係臺灣菸酒股份有限公司（之前叫做臺灣省菸酒公賣局）所發售嘅啤酒品牌，係臺灣最受歡迎嘅啤酒品牌之一。\n最早喺臺灣日治時期，1920年，臺北嘅高砂麥酒株式會社首釀臺啤。第二次世界大戰結束之後，嗰陣啱啱成立嘅「臺灣省菸酒公賣局」接收咗，並改名叫做「臺北第二酒廠」，之後喺1975年又改咗名，叫「建國啤酒廠」。\n有人推介飲臺啤最好嘅方式係冰過後配上臺灣小食，臺啤獨特嘅風味係釀造過程中加埋嘅蓬萊米嚟嘅。\n臺啤贏過一啲國際獎項，包括1977年「International Monde Selection」以及2002年「Brewing Industry International Awards」。\n雖然積極於外銷，但係除咗喺臺灣同埋海外臺灣人社群之外，唔多見臺啤嘅蹤跡。\n為咗宣傳，臺灣菸酒股份有限公司亦都將旗下嘅籃球隊叫做臺灣啤酒隊，原名公賣金龍隊。\n\n**出面網頁**\n 臺灣菸酒股份有限公司- 臺啤系列產品- 酒國英雄的臺啤介紹", "ground_label": "yue"}
{"text": "大利來記豬扒包\n排隊買大利來記豬扒包嘅人龍\n豬扒包係個麵包包著塊炸豬扒。豬扒包係小食，係個搽咗牛油嘅包（通常用豬仔包）夾塊豬扒。豬扒通常係煎或者炸熟，亦有用水灼後再煎熟。而家香港唔少茶餐廳都有豬扒包賣。\n\n**澳門豬扒包**\n豬扒包比較出名嘅係澳門，原因係澳門旅遊業借助豬扒包做噱頭，大賣旅遊廣告吸引香港人，話去澳門旅行一定要食「正宗澳門豬扒包」。而有啲旅遊書都話氹仔大利來記豬扒包最出名。重話每日下晝3點鐘限量出爐。唔少新去旅行嘅香港人貪新奇，會一早喺舖頭前面打蛇餅等買大利來豬扒包；每當假期同埋旅遊旺季，大利來豬扒包好快賣晒。不過當地澳門人同埋成日去澳門嘅香港客，就一定唔會得閒再去排隊。\n後來呢隻豬扒包傳咗去香港，所以豬扒包喺香港都幾出名。\n\n**用料**\n豬扒（里肌肉）\n*洋蔥\n*薑\n*生粉\n*牛油\n*醬油\n*糖\n\n**搞清楚**\n用方包夾塊豬扒係叫做豬扒三文治，烘底後叫豬扒多士。", "ground_label": "yue"}
{"text": "粵語白話文   廣東話拼音 \n真耶穌教會係基督教五旬節教派之一，由中國人張靈生同魏保羅喺1917年喺中國北京創辦。\n呢個教會嘅目標係更正其他教派對《聖經》嘅錯誤解釋，同埋將拯救萬民嘅真福音傳遍到去全世界，迎接耶穌再嚟。依家教會主要分佈喺中國各地，包括廣東、香港、臺灣、新加坡、日本、同韓國等等，亦喺美國同英國有教會。\n真耶穌教會包括二十世紀初由美國傳入嘅安息日會、信心會、神召會等等教派嘅某啲教義。佢哋亦強調相信獨一真神，反對三位一體教義；靠趕鬼、禱告、同醫病，所以唔需要睇醫生同食藥。禮拜嘅時候，要求信徒跪低同聲祈禱、或者唱靈歌、跳靈舞。\n\n**十大信條**\n# 信耶穌：信耶穌係道成肉身，為咗拯救罪人代死喺十字架上，第三日復活、升天；佢係人類唯一嘅救主，天地嘅主宰，亦係獨一真神。 \n# 信聖經：信新約聖經同埋舊約聖經係神所默示嘅，為證明真道係唯一嘅根據，同埋信徒喺生活嘅準則。 \n# 信浸禮：信水浸係赦罪重生嘅典禮，一定要係由已經受咗浸嘅人，奉主耶穌嘅聖名，喺活水之中幫受浸嘅人完全由頭落腳嘅浸禮。\n# 信聖靈：信受聖靈係得天國基業嘅憑據，而Speaking in tongues係受聖靈嘅證明。\n# 信聖餐禮：信聖餐係為咗紀念主嘅死，同時領受主嘅肉同主嘅血，同主聯合，能夠得到永生，係喺末日復活嘅典禮。聖餐要經常做，但係一定要用無酵餅同提子汁嚟做嘅。\n# 信安息日：信安息日（禮拜六）係神賜福嘅日子。但要喺恩典之下，紀念創造同救贖嘅恩，並且因為盼望嚟世嘅永遠安息而要守住。\n# 信救贖：信得救係本乎恩，亦因著信。但係一定要依靠聖靈而追求聖潔、實踐經訓，敬神同愛人。 \n# 信審判：信主耶穌一定會喺世界末日，由天降臨，審判萬民；義人會得到永生，而惡人就會受到永刑。\n# 信教會：信教會係耶穌基督藉晚雨聖靈所設立嘅，為咗復興使徒時代嘅真教會。 \n# 信洗腳禮：信洗腳禮係同主有份嘅禮儀，係用嚟教訓相愛、聖潔、謙卑、服事、同饒恕嘅典禮。對每一位受浸者，要奉主耶穌嘅聖名至少洗一次腳，而必要時亦可以互相洗腳。\n\n**五大基本教義**\n五大嘅基本教義係：洗禮、洗腳禮、聖餐禮、安息日、同聖靈。- 洗禮：認為洗禮除咗象徵同耶穌一齊死、一齊葬、同一齊復活等等嘅意義之外，亦含有赦罪、重生、成聖、同得救嘅實質功效。由於教會提倡「一神觀」，所以只奉耶穌嘅名為信徒施洗。喺受洗嘅時候，主張信徒以面朝下嘅低頭方式，全身咁浸入水入面。- 洗腳禮：聖職人員要奉主耶穌嘅名，為信徒做一次洗腳禮。主張洗腳禮係對主嘅愛同謙卑服事嘅表現，代表住「與主有分」。- 聖餐禮：每年舉行嘅次數沒限制。- 安息日：認為係星期六，所以崇拜係喺呢一日舉行。安息日係神喺萬物造成嘅時候所設立嘅。- 聖靈：主張真正嘅教會一定要得著聖靈嘅浸。教會認為神所應許嘅聖靈，分兩次嘅賜下：第一次喺使徒時代嘅聖靈叫做「秋雨」（或者「早雨」）；第二次就喺末世主再臨前賜下，叫做「春雨」（或者「晚雨」）。唯有切望受聖靈嘅人，先至有神嘅生命。受咗聖靈嘅信徒禱告嘅時候，會Speaking in tongues同埋震動身體。\n\n**攷**\n\n**出面網頁**\n 真耶穌教會簡介影片- 真耶穌教會國際聯合總會- 真耶穌教會台灣總會- 真耶穌教會臉書官網- 真耶穌教會喜信網路家庭- 香港嘅真耶穌教會- 真耶穌教會歷史史跡考\n類:基督新教", "ground_label": "yue"}
{"text": "政府新聞處係香港政府專責處理公共關係嘅部門，作為政府嘅公共關係顧問，負責政府嘅出版、宣傳同埋新聞工作，係政府與香港同埋外國傳播媒介間溝通嘅橋樑。新聞處亦透過傳媒把政府政策向市民進行宣傳，同埋提高市民對政府工作嘅認識。\n新聞處屬下設有本地公共關係科、宣傳同埋推廣科、香港以外地區公共關係科同埋行政科。現任新聞處處長係陳偉偉，另設有兩名副處長同埋6位助理處長，並有兩名新聞秘書，分別協助政務司司長同埋財政司司長處理對傳媒嘅工作。\n本地公共關係科屬下嘅新聞組，新聞組負責向傳媒同埋公眾發放政府消息。而大眾傳播研究組則負責向政府各部門反映報章、電視同埋電台等傳媒發表嘅社論等意見。\n\n**出面網頁**\n  香港政府新聞處", "ground_label": "yue"}
{"text": "延喜（えんぎ）係日本嘅年號，喺昌泰之後、延長之前嘅901年至922年期間。呢時代嘅日本天皇係醍醐天皇。\n\n**改元**\n昌泰四年七月十五日（西元901年8月31日） 因辛酉革命改元\n*延喜二十三年閏四月十一日（西元923年5月29日） 改元延長\n\n**出典**\n\n**延喜年間要事**\n延喜之治\n*延喜式\n\n**西元對照表 ==", "ground_label": "yue"}
{"text": "某一商品嘅消費具有網路外部性 (network externality)，若且唯若任一消費者消費該商品所產生嘅效用隨著該商品嘅消費人數嘅增加而增加，即係越多人用，嗰樣嘢就越有用。最典型嘅例係電話。\n\n**參閱**\n網路效果\n*外部性", "ground_label": "yue"}
{"text": "維他奶\n維他奶（Vitasoy）係香港街知巷聞嘅飲品牌子。維他奶自1940年開始喺香港生產，到而家生產廠房已經遍佈中國大陸、香港、澳門、澳洲同美國等地。\n維他奶現時由香港上市公司維他奶國際集團有限公司管理，公司亦以「維他」作為旗下其他飲品，包括果汁、牛奶、茶類飲品，汽水、蒸餾水同埋豆腐等產品嘅牌子。\n\n**歷史**\n維他奶豆奶由創辦人羅桂祥博士研製。羅桂祥希望能夠為香港一般家庭提供一種又平、蛋白質又豐富嘅嘢飲，用嚟代替價格貴啲嘅牛奶。有「中國之牛」稱號嘅大豆，含有豐富蛋白質、價錢又平，羅桂祥認為由大豆製成嘅豆奶，可以成為牛奶替代品，因此研製出維他奶。\n維他奶豆奶於1940年4月3號面世，首間維他奶工廠位於香港島銅鑼灣記利佐治街，首日只賣出 6 支豆奶，賣港幣 6 仙。維他奶早期係由售貨員踩單車逐戶派送，加上早期維他奶冇經過消毒殺菌處理，產品容易變質，要即日飲，因此未受消費者歡迎，戰前每日大概賣到1,000支。\n日治時期，維他奶工廠停工，香港重光後工廠恢復生產，並喺1950年搬去香港仔黃竹坑，除每日派送外亦透過零售商分銷方式銷售，1953年起，維他奶改以高溫加熱殺菌處理（UHT），唔使冷藏貯存，銷量開始大增，至 1950 年代中期已達每年1200 萬樽。最初維他奶推出嘅豆奶冇加工，1962年加入麥精維他奶，同年喺九龍觀塘工業區起新廠房。1987年新界屯門廠房落成，並成為集團總部。1994年3月30號，維他奶集團正式喺香港聯合交易所上市，首日股價大概 1.5 港元。同年喺中國廣東省深圳市嘅廠房正式投產。1998年，喺上海及美國麻省艾爾市嘅Nasoya廠房投產。\n早期嘅維他奶以闊口牛奶樽售賣，後來改為裝汽水嘅玻璃樽。1975年首度從瑞典引入利樂包裝（Tetra Pak）鋁箔紙包裝保鮮設備，加入 250 毫升嘅紙包裝，並以超高溫消毒，令產品可以擺多個月。1976年維他奶以「維他」牌子，推出一系列果汁飲品，其後又喺1979年推出檸檬茶同菊花茶等飲品。1984年推出375毫升大包裝，到1999年更推出小包裝嘅125毫升，方便啲細路去飲；現時更有355毫升鋁罐裝以及250毫升鐵罐裝出售。\n由於維他奶推出時一直標榜自己嘅健康形象，以「點只汽水咁簡單」嘅口號作招徠，故此唔少校規比較嚴嘅學校亦破例畀維他奶喺學校小賣部寄賣。喺學校賣嘅維他奶一般係玻璃樽裝。喺寒冷嘅冬天飲小賣部賣嘅熱維他奶，係唔少香港人嘅童年回憶。\n\n**廣告宣傳**\n維他奶曾經推出過幾個有特色嘅廣告。喺1950年代，維他奶推出過一系列嘅口號去賣佢營養豐富嘅優點：\n*維他奶令你更高\n*維他奶令你更強\n*維他奶令你更健美\n喺1970年代，廣告人紀文鳳為維他奶創作新廣告口號，佢初時用自己嘅口頭禪「我唔簡單嫁」寫咗「唔止汽水咁簡單」，嚟話畀人聽維他奶比汽水更健康，顧嘉輝創作廣告歌時，負責填詞嘅黃霑建議將「唔止」改為「點止」，話唱出來會更響亮，結果廣告大受歡迎，「點止汽水咁簡單」更成為日常用語。後來維他產品亦好多時會用電視等媒體作宣傳：1993年，維他奶嘅電視廣告《鄉情》，由陳浩民主演主唱，而首歌曲就係用林子祥唱嘅「誰能明白我」；故事話有個爺爺橫過鐵路路軌幫個孫買維他奶，情節好似朱自清寫嘅文學作品《背影》中阿爸幫個仔買桔嘅故仔，用人情味去吸引觀眾注意。\n維他奶廣告嘅路線開始比較創新大膽。喺1990年代後期，維他檸檬茶用過維園阿伯做電視廣告嘅主角。喺2000年嘅電視廣告入面，維他奶用復古嘅教育電視（ETV）風格嚟幫一啲上一代常用嘅詞，例如「搭訕」、「凍柑」等等嘅非正統字典解釋嚟吸引後生仔注意。2002年，維他純蒸餾水嘅廣告，就用咗律師同埋「波士」（即老闆）嚟做主題。喺2003年，維他奶出咗新口號「維他奶至緊要得你開心」，電視廣告就用咗偷拍手法，當顧客拎起一包特製嘅道具維他奶嗰陣就會發出笑聲，嚟話畀觀眾知維他奶為顧客帶嚟歡笑。\n2008年，維他奶改咗包裝，新口號係「一小步 一進步」。\n\n**生產設施**\n而家，維他奶喺世界多個國家都有工廠，包括香港屯門、中國深圳同埋上海、重有美國麻省艾爾市同澳洲維多利亞省。\n香港屯門間廠喺1987年落成，面積34,000平方米，有生產線、總辦事處、產品發展、工程部等等唔同嘅部門。香港同深圳嘅廠房都得到ISO9001品質認證。\n\n**環保政策**\n\n**空樽循環再用**\n維他奶曾經同香港兩間連鎖便利店7-11同埋OK便利店合作，推出維他奶空樽回收計劃。便利店會為每個退回嘅維他奶空樽回贈港幣5毫至1蚊，計劃獲得香港環保組織地球之友嘉許，地球之友亦希望其他飲品生產商推出類似嘅回收計劃。\n\n**無基因改造成份**\n根據香港綠色和平組織嘅報告，維他奶同一啲著名乳製品生產商同樣被標籤為「綠色產品」，因為產品不含基因改造成份。\n\n**維他奶變味事件**\n1995年10月，有顧客投訴維他奶飲品有類似火水味，維他奶回收市面上同類產品。\n1995年12月至1996年2月期間，有3名顧客飲咗未過期嘅麥精維他奶，發現有酸味，在傳媒報導事件後，維他奶嘅深圳廠房停產以及回收全部8百萬包紙包豆奶產品。但其後仍然有兩名顧客發現維他奶產品有酸味，結果維他奶香港屯門廠房亦全面停產，並回收所有包括豆奶及其他飲品。截至1996年1月16號，回收嘅產品達到1300萬包。\n事件發生後，香港衛生署對維他奶進行多次抽樣檢驗，喺51個樣本中，細菌含量以及各樣成份都冇超出標準，但為咗維持消費者嘅信心，維他奶決定請瑞典籍專家去香港廠房作詳細調查。調查發現問題源自包裝機，為確保產品質素，維他奶要將成條生產線拆除及重新組合。其後事件獲得解決，維他奶產品冇再發現有酸味。\n\n**參考**\n  《維他奶的故事》，維他奶集團網站-  《2005/2006年報》，維他奶國際集團有限公司\n*《港曾發生「酸奶」事件》，大公報，2005年6月2號\n*《When Milk Turns Sour: Lessons in Crisis Management From a Hong Kong Beverage Maker》，Alejandro Reyes & Law Siu Lan, Asiaweek，1996年1月26號 -  《新浪維他奶專題》，維他奶不良歷史事件\n\n**出面網頁**\n 維他奶國際集團有限公司- Vitasoy USA Incorporated- Vitasoy Australia Products Pty. Ltd- 維他天地- 維他奶飲料網站- 維他奶產品廣告- 從豆奶到普洱 - 香港記憶", "ground_label": "yue"}
{"text": "金山阿伯係清末民初時嘅一種現象。金山阿伯係指嗰啲生活喺廣東地方，因為搵唔夠錢畀家人生活，要出洋到舊金山或新金山做苦工，掘金礦。因為美加澳都排華，立例唔畀女眷跟埋去，所以留響金山嘅男人都變成單身寡佬。當佢哋辛辛苦苦慳埋慳埋好多年，終於蓄到咁上下錢，已經變咗年老阿伯，另外有講法係話啲人響外國做到老先返嚟，唔一定指單身寡佬。響呢個時候佢哋返中國娶老婆。中國人就叫佢哋做金山阿伯。", "ground_label": "yue"}
{"text": "無厘頭（mou4 lei4 tau4），原本成句或者係「莫釐頭尻」。「尻(haau 1)」字最原本係解作屁股嘅骨——「說文解字：尻，臀也。」。而「無厘頭尻」原意係指啲人頭尾不分，亂晒大籠，唔知做乜，後尾因為個「尻」字等同㞗字發音相同，所以先畀人用嚟噉用。其實原本呢個字係粗口，但係因為冇人注意，而且聽落去都唔似，演變成咗一個流行話。\n另一個可能來源係來自無來頭（「來」讀lei4），即係唔知邊度嚟。\n依家嘅「無厘頭」，意思同樣係鬧人講嘅嘢同埋做嘅事不知所謂，無聊到冇人有，又或者發生咗嘅嘢根本搞唔清來龍去脈，令到人一頭霧水。後來「無厘頭」呢三個字喺香港嘅電影入面出現，於是乎廣泛咁傳揚開嚟，甚至成為一種電影風氣，繼而影響埋社會意識形態，有所謂「無厘頭文化」。\n無厘頭文化嘅特色係經常將講嘢嘅字詞誇張咁演釋，或者講埋晒啲同主題風馬牛唔喇更（牛頭唔答馬咀）嘅嘢，有時講緊嗰陣重要配合埋啲誇張嘅形體或者面部動作，目的係要令原本好簡單嘅說話或者訊息兜個大圈，搞到啲人唔知唔明一味得個估字。\n香港電影人周星馳好擅長呢種誇張嘅演釋，佢將無厘頭呢種意識形態喺電影電視裏面大肆發揮，變成一種喜劇元素；睇返喺佢初期嘅電視或者電影作品裏頭，經常都會出現無厘頭嘅說話同埋形體動作嚟引人笑，於是就俾大眾公認為無厘頭文化嘅祖師爺。\n因為周星馳嘅影響，而家「無厘頭」呢個詞亦都畀國語用咗去，喺粵語以外嘅語言都會用到呢個詞。\n時至今日，「無厘頭」呢三個字雖然在大部分時候仲係一個貶義詞，但因為後面嗰個「尻」字慢慢咁俾人淡忘棄用咗，經過日子同埋社會形態嘅洗擦同打磨之後，基本上已經冇乜攻擊性，脫離咗粗俗語言嘅行列而成為一個普通嘅形容詞。\n\n**其他「無厘頭」**\n雖然話「無厘頭」無冇點話清楚佢嘅定義，正因為噉，所以呢個詞成日俾人亂咁用。\n\n**出面網頁**\n  BBC:周星馳談無厘頭（英文）", "ground_label": "yue"}
{"text": "最早嘅拉丁文銘文\n拉丁文（laai1 ding1 man4*2，拉丁文：Lingua latīna）係印歐語系嘅一種語言。由古羅馬嗰陣到18世紀，佢係成個歐洲嘅共通話。\n\n**起源**\n拉丁文，原本係喺而家意大利半島上邊，一個小地方拉丁山（今日屬羅馬）裏面，古代拉丁人嘅話。拉丁人之中一班人起咗個城市叫做羅馬。後尾，由於喺嗰個地方興起嘅羅馬共和國同埋羅馬帝國統治晒成個地中海地區，因此拉丁文成為咗成個地區共通話。羅馬帝國雖然喺公元5世紀滅亡，但係之後喺歐洲有好大影響力嘅羅馬天主教會，都將拉丁話作為佢嘅官方話。因此成個中世紀同埋之後到18世紀，成個歐洲嘅上層人士亦都用拉丁文交流。而家，雖然淨得梵蒂岡一國仍然用拉丁話，但好多學術用語例如生物學同法律入便都有用拉丁文做字。\n\n**影響力**\n印歐語系入邊嘅一個大語族－－羅曼語族，亦都係嚟自拉丁話，其中包括好多人都用緊嘅法文、西班牙同意大利文。\n拉丁話主要係用拉丁字母寫。\n拉丁話威望好高—拉丁文唔單只係羅馬帝國嘅官方語言，而且羅馬教會一路都係用拉丁文做神學討論嘅，但估計到咗大約 7 世紀（中世紀上半橛）各羅曼語言已經演變到同拉丁文冇互通能力，而英文同德文等嘅日耳曼語言更加由頭到尾都唔係拉丁文嘅語言後裔，即係話拉丁文唔再係任何人嘅母語；不過話晒羅馬教會成日用拉丁文，令到拉丁文喺西歐廣泛噉畀人攞嚟寫嘢，尤其係啲學術性質嘅嘢傾向係用拉丁文嚟寫嘅。就算到咗中世紀後，歐美等地嘅人寫「正經嘢」嗰陣依然成日用拉丁文。形成雙層語言嘅情況。\n\n**文法**\nIohannes vidit illam puellam 嘅語法結構，圖中節點代表「約翰」、「見」同「女仔」，有助理解語言結構。|拉丁句子 Iohannes vidit illam puellam 嘅語法結構，意即「約翰見到嗰個女仔」\n拉丁文係一種合成語言，亦屬於融合語言，係語言類型學入面嘅術語。單詞包含客觀嘅語義成分同標記（通常係後綴），用以指明單詞嘅文法用途，喺形容詞、名詞同代詞（「屈折變化」）以及動詞入面，分別表達性別、數量同格；而動詞則用嚟表示人稱、數量、時態、語態、語氣同體（「動詞變化」）。有啲單詞係唔做變化嘅，例如副詞、介詞同嘆詞。  \n拉丁文嘅詞形變化有時會令單詞產生好多歧義：例如，amābit 表示「佢會愛」（可以係佢、佢或佢），係由 amā-（詞根）、一個表未來時嘅詞綴 -bi- 同一個第三人稱單數嘅詞綴 -t 組成，而嗰個 -t 唔會表明係陽性、陰性定中性。理解拉丁短語同子句嘅一大挑戰，就係要通過分析上下文嚟釐清呢啲歧義。由於變化可以消除語義嘅模糊，拉丁文嘅詞序相對自由，但唔同嘅詞序仍然可以傳達出細微嘅語意差異。\n\n**名詞**\n一個規律嘅拉丁名詞屬於五大主要變格之一，即係一組變化形式相似嘅名詞。呢啲變格係根據名詞嘅所有格單數形式嚟識別：- 第一變格，主要以「a」結尾，其所有格單數形式以「-ae」結尾。- 第二變格，主要以「us」結尾，其所有格單數形式以「-ī」結尾。- 第三變格，主要以「i」結尾，其所有格單數形式以「-is」結尾。- 第四變格，主要以「u」結尾，其所有格單數形式以「-ūs」結尾。- 第五變格，主要以「e」結尾，其所有格單數形式以「-eī」結尾。\n拉丁文共有七個名詞格，呢啲格同樣適用於形容詞同代詞，通過變化標明名詞喺句子中嘅句法角色。所以，拉丁文嘅詞序冇英文咁重要，因為英文嘅變化較少。因而，一個拉丁句子嘅基本結構同詞序可以有好大嘅彈性。各個名詞格如下：\n# 主格──用於名詞作為主語或者表語時使用。例如，行動者：個女仔跑咗：puella cucurrit，或者cucurrit puella。\n# 所有格──用於表示名詞係作為擁有者或同其他名詞有關聯：「個男人嘅馬」；無論係「馬屬於男人」定「男人嘅馬」，當翻譯成拉丁文時，「男人」呢個詞都要用所有格。佢亦可以表示部分關係，例如「一群人」或「一啲禮物」，喺呢啲情況下，「人」同「禮物」都用所有格。有啲名詞同特定動詞或形容詞搭配時亦會用所有格：例如，杯子裝滿咗酒（Pōculum plēnum vīnī est.）；奴隸嘅主人打咗佢（Dominus servī eum verberāverat.）。\n# 與格──用於名詞作為句子嘅間接受詞，或者配合特定動詞、某啲介詞，甚至用作表示行為者、參照或擁有者。例如，商人將stola遞畀嗰個女人（Mercātor fēminae stolam trādit.）。\n# 賓格──用於名詞作為主語嘅直接受詞，或者作為表示去向嘅介詞受詞，有時亦用嚟表達一段時間嘅持續。例如，個男人殺咗個細路仔（Vir puerum necāvit.）。\n# 奪格──用於表示名詞表達分離、來源、原因、行為者或工具作用，又或者當名詞用作某啲介詞嘅受詞，同時亦用嚟指明特定嘅時間或地點（副詞性用法）：你同個細路仔一齊行咗（Cum puerō ambulāvistī.）。\n# 呼格──用於直接稱呼時。名詞嘅呼格形式通常同主格一致，但對於第二變格以-us結尾嘅名詞除外，嗰個-us喺呼格單數變成-e。如果結尾係-ius（例如fīlius），則結尾變成-ī（filī），同主格複數（filiī）有所區別。例如，奴隸大叫：「Domine！」（\"Domine!\" clāmāvit servus.）。\n# 所在格──用於指示位置（相當於英文嘅「in」或「at」）。呢個格比起其他六個格嚟講用得少，通常適用於城市、小鎮、島嶼，或少數常見嘅名詞，例如domus（屋企）、humus（土地）同rus（鄉下）。喺第一同第二變格嘅單數中，所在格形式同所有格一致（例如Roma變做Romae，意即「喺羅馬」）；而喺所有變格嘅複數及其他變格嘅單數中，所在格形式同奪格一致（例如Athēnae變做Athēnīs，意即「喺雅典」）。喺第四變格嘅名詞domus中，所在格形式為domī（意即「喺屋企」），與其他格嘅常規形式有所唔同。  \n拉丁文冇定冠詞同不定冠詞，所以puer currit可以解作「個細路仔喺跑」或者「有個細路仔喺跑」。\n\n**形容詞**\n拉丁文規律形容詞主要分為兩種類型：第一同第二變格型，以及第三變格型。咁叫係因為佢哋嘅變化形式分別同第一、第二變格名詞或第三變格名詞相似或一致。拉丁形容詞仲有比較級同最高級形式，同時亦有唔少拉丁分詞。拉丁數詞有時亦會作形容詞變格；詳情請參閱數字。  \n第一同第二變格型形容詞：陰性形式嘅變化同第一變格名詞一致，而陽性同中性形式則同第二變格名詞一致。例如，形容詞 mortuus, mortua, mortuum（意即「死咗嘅」）：其中 mortua 嘅變化就似一般第一變格名詞（例如 puella「女仔」），mortuus 嘅變化則似一般第二變格陽性名詞（例如 dominus「主人」），而 mortuum 嘅變化就似一般第二變格中性名詞（例如 auxilium「幫助」）。  \n第三變格形容詞 大部分係按第三變格名詞變化，但亦有少數例外。例如，喺複數主格中性形式，結尾通常係「-ia」（例如 omnia「所有、一切」）；而對於第三變格名詞，複數主格中性結尾可以係「-a」或「-ia」（例如 capita「頭」、animalia「動物」）。此外，第三變格形容詞喺陽性、陰性同中性主格單數上可以有一、兩或三種不同嘅形式。\n\n**分詞**\n拉丁文嘅分詞，好似英文分詞一樣，係由動詞構成。有幾種主要嘅分詞類型，包括現在主動分詞、完成被動分詞、未來主動分詞同未來被動分詞。\n\n**介詞**\n拉丁文有時會使用介詞，視乎所用嘅介詞短語類型。大部分介詞後面跟嘅名詞會採用賓格或奪格形式：例如，apud puerum 表示「同個細路仔一齊」，其中 puerum 係 puer「細路仔」嘅賓格；又如，sine puero 表示「冇咗個細路仔」puero 係奪格形式。少數adposition則會支配名詞用所有格，例如 gratia 同 tenus。\n\n**動詞**\n拉丁文嘅規律動詞屬於四大主要變化類之一，即係一類有相似詞形變化嘅動詞。 呢啲變化類係根據動詞現時詞幹嘅最後一個字母嚟識別。現時詞幹可由現時不定式去掉 -re（虛受動動詞則係 -rī）嘅結尾得出。  \n第一變化類嘅不定式結尾係 -ā-re 或 -ā-ri（分別係主動同被動）：例如 amāre「愛」同 hortārī「勸；勉」；  \n第二變化類嘅不定式結尾係 -ē-re 或 -ē-rī：例如 monēre「警告」同 verērī「驚怕」；  \n第三變化類嘅不定式結尾係 -ere 或 -ī：例如 dūcere「帶領」同 ūtī「使用」；  \n第四變化類嘅不定式結尾係 -ī-re 或 -ī-rī：例如 audīre「聽」同 experīrī「試驗」。  \n呢啲詞幹類型源自印歐語，所以可以同其他印歐語言入面類似嘅動詞變化相比較。  \n不規則動詞指嘅係喺形成詞形變化時唔跟規律變化類嘅動詞。拉丁文入面嘅不規則動詞包括：esse「係」；velle「想要」；ferre「攜帶」；edere「食」；dare「畀」；īre「去」；posse「能夠」；fieri「發生」；以及佢哋嘅複合動詞。  \n拉丁文有六個簡單時態（現時、未完成、未來、完成、過去完成同未來完成）、三個語氣（陳述、祈使同虛擬，另外仲有不定式、分詞、動名詞、動名詞形容詞同超級分詞）、三個人稱（第一、第二同第三）、兩個數（單數同複數）、兩個語態（主動同被動）同兩個體（完成體同未完成體）。動詞嘅基本形式由四個主要部分構成：\n# 第一基本形式係動詞嘅第一人稱單數、現時時態、主動語態、陳述語氣嘅形式。如果動詞係無人稱，則第一基本形式會以第三人稱單數出現。\n# 第二基本形式係現時主動不定式。\n# 第三基本形式係動詞嘅第一人稱單數完成時主動陳述形式；同樣，若動詞係無人稱，第三基本形式就會用第三人稱單數。\n# 第四基本形式係超極形式，或者可以話係完成被動分詞嘅主格單數形式。第四基本形式可以只顯示一種性別，或者顯示全部三種性別（陽性以 -us、陰性以 -a、中性以 -um）嘅主格單數形式。如果動詞無法轉為被動語態，第四基本形式就會係未來分詞。現代拉丁字典若只顯示單一性別，通常係顯示陽性；但好多舊字典則顯示中性，因為中性同超極形式一致。對於不及物動詞，第四基本形式有時會被省略，但嚴格講，喺拉丁文中，只要動詞用於無人稱結構，就可以形成被動語態，而超極形式亦因此存在。\n拉丁文嘅六個簡單時態可分為兩個系統：現時系統，包括現時、未完成同未來時；同完成系統，包括完成、過去完成同未來完成時。每個簡單時態都有一套對應主語嘅人稱、數同語態嘅詞尾。主語（主格）代詞通常喺第一（「我、我哋」）同第二（「你」）人稱時省略，除非用以強調。  \n以下表格顯示咗陳述語氣、主動語態喺六個時態中常見嘅詞尾。喺未來時，第一同第二變化類用嘅係第一組詞尾，第三同第四變化類則用第二組詞尾：\n\n\n**虛受動動詞**\n有啲拉丁動詞係虛受動動詞，即係佢哋嘅形式雖然係被動，但實際意思卻係主動，例如：hortor, hortārī, hortātus sum 表示「勸促」。\n\n**數字**\n\n**歐詞**\n\n**睇吓**\n英文純化\n\n**攷==", "ground_label": "yue"}
{"text": "蚊（mosquito）係種昆蟲，細，亦會飛，特徵係有一條又細又長嘅嘴，同六隻好長嘅腳。未成年嘅幼蟲活喺水裏面，有完整嘅頭殼，重有一對氣孔喺第八腹節嘅後面。蚊公係吸食植物嘅汁液為生嘅，而蚊乸會吸血補充營養嚟生蛋，因為要血嘅氮。\n\n**構造**\n蚊係真昆蟲，有分頭胸腹三個部分。胸部有出六隻腳。\n得一對翼，係前翼，冇後翼同中翼。後翼進化成定風棒，而中翼就同好多昆蟲一樣，完全退化咗。\n\n**傳染疾病**\n蚊喺吸血嘅時候，亦可能會同時傳染登革熱、瘧疾、黃熱病、絲蟲病等等嘅病，而佢同時亦都係某啲病原體嘅中間寄主，所以啲人通常會將蚊列為害蟲嘅一種。\n\n**分類**\n 伊蚊 Aedes- 按蚊 Anopheles- 叢蚊 Armigeres- 苛蚊 Coquillettidia- 家蚊Culex- 絨蚊 Culiseta- 費蚊 Ficalbia- 黑蚊 Heizmznnia- 嗜血蚊 Hemagogus- 霍蚊 Hodgesia- 鉤蚊 Malaya- 曼蚊 Mansonia - 妙蚊 Minmomyia- 直腳蚊 Orthopodomyia- 鱗蚊 Psorophora- 煞蚊 Sabethes- 土蚊 Topomyia- 巨蚊 Toxorhynchites- 翠蚊 Tripteroides- 尤蚊 Udaya- 藍帶蚊 Uranotaenia", "ground_label": "yue"}
{"text": "約旦首都安曼\n2005安曼炸彈襲擊係約旦首都安曼一連串有預謀嘅自殺式炸彈襲擊。呢次襲擊發生響2005年11月9號，總共有三間酒店俾人炸，分別係凱悅酒店、拉迪臣酒店同埋地時酒店。呢單嘢有56人死咗（包括3名中國人），250人受傷。\n當時響拉迪臣酒店裏面，費城波場正正舉行緊婚禮，有成三百位賓客。當其時突然間爆炸，成個波場炸到爛晒，玻璃窗都飛晒落街，連個天花板都冧埋。唔單止咁，連大堂嘅天花、燈，傢俬，玻璃門都整到爛晒。\n第二個炸彈就響安曼凱悅酒店嘅大堂度爆，破壞力一樣咁勁。酒店大門口、柱、天花磚坐冚辦唥炸爛晒。連帶接待處同酒吧都炸埋。", "ground_label": "yue"}
{"text": "亞洲喺世界地圖嘅位置\n亞洲衞星圖\n亞洲英文地圖\naccessdate=2015年11月12號\n（古希臘文：Ασία；Asia），舊時又譯Aa3sai1aa3 Zau1，簡稱Aa3zau1，係七大洲中最大（佔地球面積8.6%、陸地總面積29.4%）、人口最多（2010年佔世界人口嘅60.5%）嘅大洲，全部土地喺東半球；大部分土地喺北半球。大致上可分做東亞、東南亞、南亞、西亞、中亞、北亞六個部分。\n\n**地理**\n亞洲喺歐亞大陸東邊，同非洲隔住蘇彝士運河、亞丁灣、曼德海峽同紅海；同歐洲隔住烏拉山脈、高加索山脈、烏拉河、裏海、土耳其海峽、黑海同愛琴海；同北美洲隔住白令海峽。亞洲東面係太平洋；北面係北冰洋；南面就係印度洋。亞洲跨越嘅經緯度好廣闊，最東同最西嘅時差有成11個鐘。\n\n**名**\n「亞細亞」嘅譯音來自拉丁文，佢嘅詞源來自古希臘文，係古希臘人稱呼佢哋嘅東面，又有講法話意思係太陽昇起嘅地方。又有種講法認爲，呢個詞源自希臘人東面嘅亞述人，「亞述」轉成古希臘文嘅Ασ，對應拉丁文嘅As。而亞述話中，呢個詞嘅意思亦係東方。原本「亞細亞」係指而家嘅小亞細亞，後來泛指東方，之後成爲大洲名。\n\n**亞洲國家一覽**\n註：\n1香港同埋澳門目前係中華人民共和國嘅「特別行政區」。\n2中華民國目前實際統治範圍為台灣、澎湖、金門、馬祖、東沙群島同埋南沙群島地區，請睇台灣問題。\n3巴勒斯坦由於以巴衝突，到家下都冇確定嘅邊界。\n4土耳其傳統上被認為係一個歐洲國家，佢絕大部分地區屬於亞洲，只有博斯普魯斯海峽、馬爾馬拉海同埋達達尼爾海峽以西嘅3%國土，比如伊斯坦布爾，至係位於歐洲大陸。\n5俄羅斯大部分國土位於亞洲，即烏拉爾山脈，烏拉爾河，高加索山脈以東地區，但傳統上被認為屬於歐洲。\n6其中俄羅斯同埋土耳其嘅歐洲部分冇計入亞洲總面積內，所以呢個數大過實際亞洲總面積。\n7克什米爾地區存在多國之間嘅領土爭議。中印邊界東段亦存在領土糾紛，上面地圖標示嘅係印度方面要求，中國方面認為喜馬拉雅山南坡屬於中國固有領土。\n\n**亞洲主要地理圖**\n\n**註釋**\n\n**參考 ==", "ground_label": "yue"}
{"text": "南極洲\n南極洲喺地球嘅位置\n南極洲典型環境\n南極洲（naam4 gik6 zau1）係一塊響南半球嘅大洲。未發現之前，啲人都以為嗰度係汪洋一片。嗰度係世界上至凍嘅地方。\n南極洲係最南嘅大洲，南極就響佢上面。平均來講，響各大洲之中，係至凍、至乾、至大風嘅地方。平均高度都係最高。佢98%都係畀冰冚住，面積有14 000 000平方千米。除咗海邊，成個地方都係好少降水，所以算係荒漠，重係世界上最大嘅荒漠。響上面無恆常嘅人住，只有一啲抵得冰嘅動植物先會生存到，好似企鵝、海狗、苔蘚、地衣，同幾種水藻。\n\n**語源**\n喺1890年代，蘇格蘭嘅地圖學家John George Bartholomew係第一個正式使用「Antarctica」呢個詞嚟做大陸嘅名稱。「Antarctica」呢個詞代表「北極」或者「北」嘅相反意思，呢個詞係由希臘語嘅複合字ἀνταρκτικός (antarktikos) 變成女性名詞 ἀνταρκτική (antarktiké) 再拉丁化而嚟嘅。\n南極靚相：\n\n**歷史**\n冰層底下嘅南極大陸岩床地形\n呢張地圖係計算咗冰層完全溶咗之後，由於冰壓消失引致嘅地面上升同海平面上升嘅南極地圖。呢張地圖顯示咗3,500萬年前南極大陸嘅狀態，嗰陣時嘅氣候暖到冰層都冇得形成。\n大概2億年前，南極大陸係超級大陸gondwana嘅一部分。1億8千萬年前左右，gondwana開始慢慢分裂，而家南極大陸嘅樣係大概2,500萬年前先形成。南極大陸唔係一直都係凍到核咁同乾到核咁嘅，大陸以前比而家仲要北好多，仲有過熱帶同溫帶氣候嘅時期，嗰陣時成個大陸都係森林，仲有好多唔同嘅生物住喺度。\n\n**古生代（5億4千萬–2億5千萬年前）**\n寒武紀嗰陣時，gondwana嘅氣候仲幾舒服，而家西南極嗰邊嗰陣時仲喺北半球。嗰陣時，沙岩、石灰岩同頁岩都係慢慢堆積嚟。東南極嗰邊就喺赤道上面，熱帶海洋裡面有無脊椎動物同三葉蟲咁嘅嘢周圍游。泥盆紀初期（4億1,600萬年前）gondwana開始向南移動，根據嗰陣時陸地植物化石嘅分析，我哋知道氣候開始變凍。沙同淤泥慢慢堆積，形成咗而家嘅Ellsworth山脈、Horlick山脈同Pensacola山脈嘅地層。泥盆紀末（3億6千萬年前）開始咗Karoo冰河時期，南極大陸嗰部分移動到以南極點為中心嘅位置，雖然溫度降低咗，但係植物仲係以南極植物相嘅形式生存落去。二疊紀嗰陣時，濕地裡面開始多咗舌羊齒咁嘅蕨類植物，之後形成咗南極橫貫山脈嘅煤層。到咗二疊紀末，因為地球暖化嘅影響，gondwana仲係保持到暖同乾燥嘅狀態。\n\n**中生代（2億5千萬–6,500萬年前）**\n喺溫暖嘅環境入面，極地冰冠溶晒，gondwana系嘅大陸開始沙漠化。東南極有蕨類種子植物周圍生，嗰陣時沙岩同頁岩都堆積咗好多。二疊紀末到三疊紀初期，有哺乳類型爬行動物，即係獸孔類嘅Lystrosaurus周圍走。侏羅紀（2億600萬-1億4,600萬年前）南極半島開始形成，啲島嶼都開始隆起。嗰陣時銀杏樹同蘇鐵類植物生得好好。西南極有針葉植物嘅森林，但係到咗白堊紀（1億4,600萬-6,500萬年前）末期，南極山毛櫸科嘅植物開始佔優勢。周圍嘅海域有好多菊石。恐龍都有住喺度，不過而家淨係知有三個屬。喺Hanson層發現咗Cryolophosaurus（獸腳類）、Glacialisaurus（:en:Glacialisaurus、蜥腳類）同Antarctopelta（鳥臀類）。\n\n**Gondwana大陸嘅分裂（1億6千萬-2,300萬年）**\n1億6千萬年前，非洲大陸同南極大陸分開咗，白堊紀初期（1億2,500萬年前左右）印度次大陸都分開咗。6,500萬年前左右，未同澳洲大陸分開嘅南極大陸仲喺熱帶或者亞熱帶氣候度，有以有袋類為主嘅動物相。大概4千萬年前，澳洲同新幾內亞分開咗，南極大陸就獨立咗。嗰陣時開始有第一啲冰形成。大概3,400萬年前，經過始新世/漸新世界限，二氧化碳濃度由之前減少咗幾百ppm，去到大概760ppm。2,300萬年前後，同南美洲大陸嘅陸橋斷開咗，形成咗德雷克海峽，結果產生咗南極環流，南極大陸就完全孤立咗。二氧化碳減少對環境變化有好大影響，冰開始取代森林，喺大陸上面擴散。大概1,500萬年之後，成個大陸都比冰包圍住。\n\n**新第三紀（2,300萬年-5千年前）之後**\n1986年，俄亥俄州立大學嘅古生物學家Peter Webb帶領嘅團隊喺距離南極點640公里嘅地方，發現咗300萬年前（上新世）生長嘅大規模溫帶森林嘅痕跡。\n\n**探索嘅歷史**\n\n**發現之前**\n麥卡托嘅世界地圖\n北半球大陸（歐洲、亞洲、北非）同地球其他部分平衡嘅大陸喺南邊盡頭嘅諗法，喺公元二世紀左右已經有。就好似托勒密所講嘅「世界嘅陸塊有對稱性」。呢個概念喺發現咗南美洲同澳洲之後，到咗17世紀末都仲存在，因為呢啲地方嘅面積都唔夠平衡。格拉杜斯·麥卡托喺1569年出版嘅世界上第一張世界地圖入面，畫咗一個叫做「未知嘅南方大陸」嘅巨大大陸，由火地島一直延伸到澳洲大陸。航海家們都對呢個虛構又未知嘅大陸好感興趣，麥哲倫、德雷克、塔斯曼同詹姆斯·庫克等人都去過南海探險好多次。\n前面講嘅假想陸地，一直到庫克船長帶領嘅決心號同冒險號喺1773年1月17日、12月同1774年12月穿越南冰洋嘅南極環流之前，都仲喺歐洲嘅世界地圖上面有蹤跡。1773年1月，庫克一行人去到離南極大陸海岸大約121公里嘅地方，但係最後都冇發現到陸地。不過庫克都估到可能有陸地存在，因為佢見到好多檯仔型冰山。佢仲寫低咗：嗰個地方喺南緯60度以南嘅高緯度，係個細細地、被冰雪覆蓋嘅荒涼地方，唔會為人類帶嚟任何財富。\n\n**到達同探索**\n米哈伊爾·拉扎列夫係第一個發現南極陸地嘅航海家。\n好多機構（例如美國國家科學基金會 、美國國家航空航天局、加州大學聖地亞哥分校等）都話南極大陸係由三個船長帶領嘅船發現嘅。\n南極大陸係1820年1月28日由愛沙尼亞出身嘅俄羅斯帝國海軍法捷·別林斯高晉同米哈伊爾·拉扎列夫帶領嘅俄羅斯遠征隊發現嘅。佢哋用交通船東方號同和平號去到冰架附近，發現咗被冰覆蓋嘅陸地。有記錄以嚟第一次登陸係喺1821年2月7日，由美國捕海豹嘅label=約翰·戴維斯完成嘅。\n1840年1月22日，喺發現巴勒尼群島西岸兩日之後，跟隨儒勒·杜蒙·杜維爾冒險三年嘅隊員喺阿德利地嘅Cape Geodesie對出約4公里嘅Dumoulin Islands最高嘅小島上登陸。喺呢度佢哋收集咗礦物、藻類同動物嘅樣本。\n1839年12月，美國海軍進行嘅1838-42年美國探險遠征隊調查（又叫做\"Ex. Ex.\"或者\"威爾克斯遠征隊\"）由澳洲悉尼出發，穿越南冰洋，喺第二年1月25日發現咗巴勒尼群島西岸。當時呢個地方被命名為威爾克斯地。\n探險家詹姆斯·克拉克·羅斯喺1841年穿過而家叫做羅斯海嘅海域，發現咗羅斯島。呢啲地方都用咗佢嘅姓氏嚟命名。佢沿住邊緣航行嘅巨大冰牆叫做羅斯冰架。厄勒布斯山同恐怖山都係以佢哋嘅兩艘船（label=厄勒布斯號同label=恐怖號）命名嘅。1853年1月26日，默凱特·庫珀到達咗東南極。\nFrank Wild、恩斯特·沙克爾頓、Eric Marshall、Jameson Adams\n恩斯特·沙克爾頓帶領嘅1907年尼姆羅德探險中，Edgeworth David嘅隊伍首次登上厄勒布斯山，並到達咗南磁極。道格拉斯·莫森從危險嘅歸途生還，之後繼續進行各種探險，直到1931年退休。沙克爾頓本人同另外三個隊員喺1908年12月探索咗好多未知嘅地方，1909年2月佢哋橫越咗羅斯冰架，穿過貝爾德莫爾冰川越過咗南極洲橫貫山脈，然後到達咗南極高原。\n挪威探險家羅爾德·阿蒙森嘅隊伍由fram號出發，從鯨魚灣沿住阿克塞爾·海貝格冰川向上，喺1911年12月14日成功到達咗南極點。地球新星號探險隊嘅羅伯特·斯科特一行人到達南極點嘅時候，已經比佢哋遲咗一個月。\n喺1930年代到40年代期間，理查德·伯德進行咗幾次南極飛行。佢以建立南極大陸嘅交通方式，同進行大規模嘅地質學同生物學調查而聞名。不過，直到1956年10月31日，由George J. Dufek帶領嘅美國海軍小組用飛機降落南極點之前，呢度都有一段冇人去嘅空白期第一個單獨到達南極大陸嘅人係紐西蘭人David Henry Lewis。佢用一艘10米長、叫做「冰鳥」嘅鐵製單桅帆船完成咗呢個壯舉。\n\n**地理**\n南極大陸嘅地圖\n南極大陸係喺南極點附近唔規則咁擴散開嚟嘅，大致上位於南極圈以南，係世界最南端嘅大陸。佢周圍被南冰洋包圍住。或者可以話係太平洋、大西洋同印度洋嘅南端，甚至係世界大洋嘅南端包圍住。\n佢嘅面積係1400萬平方公里，係第五大嘅大陸，相當於歐洲大陸嘅1.3倍。最高峰係埃爾斯沃斯山脈嘅文森峰，海拔4,892米。海岸線長17,968公里，下面嘅表顯示咗大部分都係被冰覆蓋嘅：\n南極大陸表面約98%被南極冰蓋覆蓋，平均厚度超過1.6公里。地球上90%嘅冰都集中喺南極大陸，結果就係70%嘅淡水都喺度。如果所有冰都溶晒，海平面會上升大約60米。內陸嘅降水量非常少，每年少過20毫米。有啲地方叫做Blue ice (glacial)，呢啲地方蒸發失去嘅水分多過降水量。\n南極大陸有超過70個湖係喺大陸冰蓋下面。沃斯托克湖係1996年喺俄羅斯沃斯托克站下面發現嘅最大冰下湖。以前人哋以為佢係50-100萬年前被冰封住嘅，但係最近嘅調查發現佢同其他湖之間有大量水流動。\n\n**西南極同東南極**\n南極大陸被橫貫南極山脈分成兩部分，呢條山脈連接住羅斯海同韋德爾海海岸。夾喺韋德爾海西面同羅斯海東面之間嘅西半球地區叫做西南極，其餘嘅東半球地區就叫做東南極。呢個東西嘅劃分主要係因為佢哋大致上位於格林威治子午線嘅東面同西面，係為咗方便而咁劃分嘅。\n西南極被西南極冰蓋覆蓋住。有人指出呢個冰蓋有少少崩塌嘅可能性，所以好多人都好關注。如果真係崩塌，雖然會慢慢發生，可能要幾個世紀，但係都會導致海平面上升幾米。冰蓋10%嘅冰以冰川嘅形式流入南極冰架。\n東南極就係喺橫貫南極山脈嘅印度洋一邊，包括科茨地、毛德皇后地、麥克·羅伯遜地、恩德比地、威爾克斯地同維多利亞地。大部分地區都喺東半球。而且大部分面積都被東南極冰蓋覆蓋住。\n\n**南極嘅火山**\n羅斯島上嘅活火山，厄勒布斯山\n南極大陸同周圍嘅島嶼有好多山同火山帶。有兩個火山帶，一個喺麥克默多灣附近，另一個喺南設得蘭群島附近。麥克默多灣嘅火山群係熱點，而南設得蘭群島嘅火山群就係板塊俯衝嘅地方。羅斯島嘅厄勒布斯山係世界上最南端嘅活火山，佢係麥克默多灣火山群嘅一部分。南極另一個活火山係喺南設得蘭群島嘅迪塞普申島，佢喺1970年爆發過，之後仲有溫泉同細規模嘅爆發，將來可能仲會再爆發。\n休眠火山都有可能再次爆發，唔可以完全排除呢個可能性。2004年，美國同加拿大嘅研究團隊喺南極半島發現咗一座海底火山。最近嘅研究都發現咗證據，顯示呢座仲未有名嘅火山可能仲係活躍緊。\n\n**天氣**\nConcordia Station喺Dome C嘅雪原。呢個景象遍布大陸大部分地方\n南極大陸係地球上最凍嘅地方。1983年7月21日，喺沃斯托克基地錄得abbr=on嘅最低溫度。另外，喺2010年8月10日，喺A圓頂附近嘅冰原，地表溫度達到-93.2℃。呢個溫度低過同一地點典型氣壓下乾冰嘅昇華點，仲低過氨嘅融點(-77℃)。東南極由於海拔較高，所以比西南極更加凍。\n南極比北極更加凍嘅原因有兩個：\n# 海拔基本上高過3000米。\n# 北極有北冰洋，海洋相對溫暖，呢種溫度透過浮冰傳遞。\n因此，北極唔會似南極地表咁極端。\n因為緯度高，所以會出現成日太陽唔落山或者成日太陽唔出嚟嘅情況。夏天晴朗嘅時候，太陽成日唔落山，所以南極點嘅太陽光照射量反而比同期嘅赤道更多。南極大陸嘅最高溫度記錄係喺2015年3月24日，阿根廷管轄嘅南極半島北端嘅埃斯佩蘭薩基地測到嘅17.5℃。上空嘅臭氧層被破壞，雪白嘅大地反射咗大部分落嚟嘅紫外線，經常會導致曬傷成為健康問題。\n南極大陸嘅降水量非常少，可以話係「凍結嘅沙漠」。南極點嘅年平均降水量少過100毫米。冬季內陸嘅最低溫度可以低至abbr=on到abbr=on左右，夏季沿岸嘅最高溫度都只有abbr=on到abbr=on度左右。因為中心部分又凍又乾，所以好少氣象前線會影響到大陸。雖然大陸中心部分嘅降水量好少，但係冰會喺度保存好耐。\n大陸沿岸經常受到從南極高原吹落嚟嘅強下降風影響，有時仲會形成風暴。相比之下，內陸嘅風速就唔係特別大。\n喺南極點附近嘅夜空可以見到南極光，又叫做極光。呢個係太陽風嘅等離子體穿過地球大氣產生嘅光學現象。其他罕見嘅現象包括太陽光異常折射產生嘅綠閃，同埋細冰（鑽石塵）嘅出現，即係細細粒嘅冰晶落下嚟。呢個通常發生喺晴天或者接近晴天嘅時候，所以經常被當做係一種天晴落雨。仲有可能會見到跟住出現嘅太陽柱。幻日係喺太陽兩側見到額外光點嘅現象，係大氣中發生嘅光學現象嘅一種。\n\n**人口**\n阿蒙森-斯科特基地嘅儀式柱\n南極洲冇人長住嘅。不過好多國家喺大陸上面都有自己嘅長期研究所（基地）。好多人喺嗰度做科研嘅嘢，如果計埋周圍啲小島，冬天有大概一千人，夏天就有五千人左右住喺度。好多基地都有人成年喺度過冬。俄羅斯嘅別林斯高晉基地喺2004年起就有咗個東正教嘅至聖三一聖堂，每年都會有一兩個神職人員輪流駐守。\n喺南極洲附近包括南極輻合帶入面最早有人半長期住過嘅地方，係喺1786年開始有英國同美國嘅海豹獵人喺南喬治亞島度住咗一年以上。到1966年之前捕鯨業仲喺度搞緊嘅時候，夏天呢度有成千幾人住，最多嗰陣有兩千幾人，就算冬天都有兩百幾人留低。嗰陣時住喺度嘅人多數係挪威人，不過英國人都慢慢多咗。當時嘅聚居地有格里特維肯、Leith Harbour、愛德華國王角、Stromness (South Georgia)、Husvik、Prince Olav Harbour、Ocean Harbour等等。捕鯨基地啲高層同大佬成日都會帶埋全家人嚟呢啲地方住。當中有個叫Carl Anton Larsen嘅捕鯨員兼冒險家，佢係格里特維肯嘅創辦人，仲喺1910年同埋成家人一齊攞咗英國國籍。\n南極輻合帶入面第一個出世嘅人係挪威籍嘅女仔索爾維格·雅各布森，佢喺1913年10月8號喺格里特維肯出世。喺南緯60度線（南極條約劃定嘅大陸界線）以南嘅地方，第一個出世嘅人係1978年喺南極半島尖端嘅埃斯佩蘭薩基地出世嘅阿根廷人埃米利奧·帕爾馬。喺大陸本土上第一個出世嘅人係胡安·巴勃羅·卡馬喬，佢喺1984年喺一個叫愛德華多·弗雷·蒙塔爾瓦基地嘅可以畀一家人住嘅設施出世。\n關於火災\n因為風勁大，火好易蔓延，仲要好難搵到液體水嚟滅火，所以啲建築物之間都要隔開一段距離，以防火勢蔓延。\n麥克默多基地係南極最大嘅消防站，亦係唯一一個全日制嘅消防站。呢個消防設施喺麥克默多基地有兩個地方：一號站喺麥克默多中心，二號站就專責機場嘅消防。其他嘅基地好似南極點站同埋沃斯托克基地都有兼職嘅消防站。\n:南極第一次發生火災係喺南十字星遠征嗰陣時，一支蠟燭跌低燒著咗成間小屋。之後都發生過好多次火災，死咗唔少人，仲蝕咗好多物資。\n\n**生物**\n羅斯海嘅皇帝企鵝\n南極洲嘅陸生脊椎動物少到得人驚。無脊椎動物方面，有Alaskozetes antarcticus等五種蟎、蟣、線蟲、緩步動物、輪蟲、磷蝦同埋跳蟲目等。長唔過6毫米嘅飛唔到嘅midge (insect)南極搖蚊係南極洲獨有嘅品種，遍布全洲。雪燕係南極洲三種主要喺度繁殖嘅雀仔之一。\n食浮游植物嘅海洋生物就多多種種。南極有企鵝、藍鯨、虎鯨、大王魷魚、海豹、海豹等。算埋亞南極區，企鵝就有皇帝企鵝、阿德利企鵝、國王企鵝、帽帶企鵝等八種。\n18-19世紀，美國同英國嘅獵人亂捕南極海豹。由英國海豹獵人兼韋德爾海探險家James Weddell命名嘅韋德爾海豹，加埋豹海豹、食蟹海豹、羅斯海豹同南象海豹，南極總共有五種海豹。成大群嘅南極磷蝦係南冰洋生態系統嘅關鍵物種，係海豹、魷魚、南極魚亞目、企鵝、信天翁科等雀仔嘅重要食物。\n喺International Polar Year期間，有五百幾個研究員一齊調查海洋生物，結果喺2010年出咗。呢個研究係Census of Marine Life(CoML)嘅一部分，有好多重要發現。南北極相距一萬二千公里，但係有超過250種生物喺兩極都有。大型生物好似鯨魚同雀仔會周遊。仲有啲令人意外嘅發現，好似蠕蟲、海參同游水螺都喺兩極海域揾到。呢啲分布情況可能有好多原因。連接兩極同赤道嘅深海水溫度變化唔大，差異唔會超過5度。有人話呢個溫鹽環流可能運送咗啲卵同幼蟲。\n南極洲有大約四百種地衣類真菌\n因為天氣凍到核爆、泥土又乾又瘦、乾燥、光唔夠等嚴峻條件，南極洲能夠生長嘅植物少之又少。除咗地表生長嘅藻類同地衣類等真菌，就淨係有大約一百種苔蘚同二十五種蘚類等蘚苔植物遍布全洲。開花植物就更少，淨係喺南極半島見到南極髮草同南極長春花兩種。生長季節得夏天，最多兩三個禮拜。不過，因為全球暖化，而家已經見到牛筋草歸化。\n真菌已經搵到一千一百五十種，四百種係地衣類，七百五十種係其他。有啲仲係適應惡劣環境嘅cryptoendolith。藻類都有幾百種，但係大部分都係浮游植物。夏天嘅時候，沿岸水域會有好多種雪藻同矽藻大量繁殖。近年，喺冰川深處仲搵到幾種古老生態系統嘅活細菌。自養生物嘅群落大部分都係原生生物。\n\n**保護**\n白令豪森基地，1992年。圖中嘅垃圾同廢棄物，包括舊車，喺1998年《環境保護南極條約議定書》生效之後就禁止咗\n1998年生效嘅環境保護南極條約議定書（馬德里協定書）係保護同管理南極生物多樣性嘅主要工具。南極條約協商會議會收到環境保護委員會關於環境同保護嘅建議。委員會特別注意外來生物無意中被帶入南極洲嘅風險。\n1978年，美國通過咗南極保護法，限制自己喺南極洲嘅活動。呢個法例規定帶外來動植物入境係刑事罪。至於磷蝦呢種喺南極生態系統好重要嘅生物嘅過度捕撈，就通過制定公開嘅捕魚方法嚟應對。1980年生效嘅南極海洋生物資源保護公約 (CCAMLR) 要求喺南冰洋嘅所有捕魚活動都要考慮對整個南極生態系統嘅潛在影響。雖然有呢啲新措施，但係非法同密捕仲係冇停過，尤其係巴塔哥尼亞鱈魚被人扮係智利沿岸嘅貨喺美國市場賣，成為嚴重問題。鱈魚密捕越嚟越多，2000年就有32，000噸畀人非法捕咗。\n\n**政治**\n2002年締結嘅南極條約標誌\n雖然有多個國家聲稱擁有南極大陸嘅領土主權，但實際上南極冇政府存在。一啲國家互相承認對方嘅主權聲稱，但國際社會普遍認為呢啲主權聲稱冇法律效力。\n自1959年以嚟，冇新嘅領土主權聲稱，南極大陸被視為政治中立地區。1959年係《南極條約》簽訂嘅年份，同其他相關協議一齊，呢個受規管嘅狀態被稱為\"南極條約體系\"。南極條約體系將南緯60度以南嘅所有陸地同冰架定義為南極。條約由蘇聯(而家由俄羅斯繼承)、英國、阿根廷、智利、澳洲、美國等12個國家簽署。呢個體系將南極定位為維持自由學術研究同環境保護嘅科學保護區，並禁止大陸上嘅軍事活動。呢係冷戰期間第一個建立嘅軍備控制協議。\n1983年，南極條約簽署國開始就資源開採協議進行談判。呢個時候，綠色和平等國際組織發起公眾壓力活動反對開採，並每年派人記錄人類活動對大陸嘅影響。1988年，《南極礦物資源活動管理公約》獲得通過。但第二年澳洲同法國宣布唔會批准呢個公約，因為佢哋認為公約嘅意圖同目的都冇意義。佢哋反而主張應該討論制定一個全面保護南極環境嘅制度。其他國家都同意呢個建議，經過討論之後喺1998年1月14號簽署咗《關於環境保護嘅南極條約議定書》。呢個議定書將南極定為\"和平同科學嘅自然保護區\"，並禁止所有開採活動。\n\n**軍事活動**\nHMS Endurance。英國海軍嘅英屬南極領地巡邏船\n《南極條約》禁止南極嘅軍事行動，包括建立軍事基地或要塞、進行軍事演習，以及測試任何類型嘅武器。不過，條約允許軍事人員同裝備用於純粹嘅科學研究目的。舉例嚟講，美國空軍會用軍用飛機由新西蘭運送物資到阿蒙森-斯科特基地(呢個行動叫做深度凍結行動)。有紀錄以嚟，唯一喺南極設立過嘅軍事設施係阿根廷軍方嘅90號行動。\n美國軍方設立咗南極勤務獎章，用嚟表彰喺南極研究活動中有貢獻嘅軍人同平民。獲得呢個獎章嘅人如果喺大陸度過兩次冬季(每次6個月)，仲會獲得額外嘅勛帶。\n\n**南極嘅領土主權聲稱**\n挪威智利新西蘭\n自1908年英國開始，總共有7個國家對南極大陸提出過領土主權聲稱，包括新西蘭、法國、澳洲、挪威、智利同阿根廷。當時嘅美國同蘇聯都唔承認呢啲聲稱，因為冇實際控制。第二次世界大戰之後，由於南極嘅政治同軍事重要性，《南極條約》決定暫時擱置領土主權聲稱。每個國家聲稱嘅領土都係以南極點為頂點嘅扇形區域，呢種做法叫做扇區理論。阿根廷、英國同智利聲稱嘅地區有部分重疊。\n其他國家中，巴西、秘魯、前蘇聯嘅繼承國俄羅斯、南非同埋美國都以唔同形式表明過佢哋對南極嘅領土權益。\n\n**經濟**\n南極大陸發現咗煤炭、石油同埋天然氣，如果計埋大陸架嘅話，仲估計有鈷、鉛、錳、鎳、銀、鈦、鈾、鉑同埋鉻嘅存在。講到寶石，就單係喺昭和基地附近都搵到紅寶石、藍寶石、綠柱石同埋石榴石等等。1991年嘅南極環境保護條約限制咗積極開採。1998年嘅議定書更加完全禁止咗經濟目的嘅發掘同採礦，直到2048年為止。因此，南極最大嘅經濟活動就係漁業同國際貿易，2000-2001年間嘅漁獲量達到112,934噸。\n細規模嘅「冒險旅遊」由1957年開始進行，雖然受到環境保護南極條約議定書嘅限制，但實際上係根據國際南極旅遊業協會(IAATO)嘅內部規定嚟做。雖然唔係全部，但95%嘅南極旅遊都係由IAATO成員公司負責。大多數旅行都係用中小型船，去一啲容易觀察標誌性野生生物嘅固定地點。喺2006-2007年嘅夏季，總共有37,506名遊客到訪，幾乎全部都係搭商業船。預計到2010年，累計訪客人數會超過80,000人。\n有人擔心遊客湧入可能會對環境同生態系統造成潛在嘅負面影響。自然保護人士同科學家都要求對船隻同遊客實施更嚴格嘅規管。南極條約締約國嘅初步回應係環境保護委員會同IAATO合作制定指引，喺經常有旅遊活動嘅地區限制上岸時間同設立禁止進入區。至於冇上岸嘅航空觀光，包括從澳洲同紐西蘭出發嘅觀光飛行，喺1979年發生咗紐西蘭航空901號班機埃雷巴斯山空難，導致257名機組人員全部遇難。澳洲航空喺1990年代中期重新開始喺澳洲出發嘅南極上空飛行。\n\n**研究**\n喺阿蒙森-斯科特基地影嘅極光。基地喺左遠方，中間係發電站，右下係車庫。\n每年都有28個國家嘅研究人員去南極洲，做啲喺第啲地方做唔到嘅實驗。夏天嘅時候有4000幾個人，就算係冬天都有1000個人以上留喺研究所度。南極洲最大嘅研究所係麥克默多基地，可以容納1000個以上嘅科學家同訪客。\n研究嘅範圍好廣，包括生物學、地質學、海洋學、物理學、天文學、雪冰學、氣象學等等。地質學主要研究板塊構造論、從太空飛嚟嘅隕石，同埋搵緊剝開嘅岡瓦納大陸嘅證據。南極嘅雪冰學就主要研究浮冰、雪、冰川同埋冰床嘅歷史，仲有ice sheet dynamics。生物學家就對極寒環境下嘅野生生物、人類對佢哋嘅壞影響，同埋有機體點樣適應同生存感興趣。醫學家就睇緊喺極端溫度下病毒點樣傳播同對人體有咩影響。喺阿蒙森-斯科特基地嘅天文學家喺圓頂度研究宇宙微波背景輻射。因為南極洲內陸高，大氣稀薄，溫度同濕度都低，仲冇乜光害，所以係地球上少數可以影到好清晰嘅太空影像嘅地方，好多天體觀測都喺度做。喺阿蒙森-斯科特基地下面1.5公里嘅冰入面有個冰立方中微子觀測站，佢利用南極洲嘅冰做世界上最大嘅遮蔽體同探測媒介，嚟觀察中微子。\n由1970年代開始，人哋就一直喺度觀察南極洲上空大氣層入面嘅臭氧層。1985年，有三個科學家分析咗喺布蘭特冰架上面嘅Halley Research Station收集到嘅數據，發現呢層有個窿（臭氧洞）。最後發現呢個窿係人類用氟氯碳化物（CFCs）破壞咗臭氧造成嘅。1989年嘅蒙特利爾議定書禁止使用CFCs之後，大家都以為臭氧洞會喺2065年左右閂埋。但係到咗2006年9月，美國國家航空航天局嘅衛星收集到嘅數據顯示，臭氧洞擴大到2750萬平方公里，創咗歷史新高。\n2007年9月6號，以比利時為基地嘅國際極地基金會公開咗第一個研究氣候變化嘅零排放南極研究所Princess Elisabeth Base。佢哋喺International Polar Year嘅計劃入面，用咗1630萬美元，喺2008年年底前由比利時運嚟一個預製研究所，開始研究極地嘅健康狀況。比利時極地探險家阿蘭·於貝爾話：「呢個係第一個為咗實現零排放而建嘅基地，係一個好獨特嘅模型，話俾人聽喺南極應該點樣用能源。」喺所長約翰·貝爾克嘅計劃同管理下，會進行氣候學、雪冰學同微生物學嘅研究。\n2008年1月，由Hugh Corr同David Vaughan帶領嘅British Antarctic Survey(BAS)喺《Nature Geoscience》期刊度發表咗一份報告。佢哋用雷達做航空測量，發現2200年前喺南極洲嘅冰底下發生過火山爆發。喺Pine Island Glacier附近嘅Hudson Mountains冰床下面，發現咗呢萬年以嚟最大規模火山爆發嘅火山灰。\n\n**地質調查**\nLake Fryxell嘅藍冰。有好多條冰川，包括南極橫貫山脈嘅加拿大冰川，啲融水都流入呢個湖。\n南極洲嘅地質調查一直都比厚厚嘅永久冰層阻住。為咗解決呢個問題，科學家引入咗好多新技術，好似遙感、地下透地雷達同衛星圖像等等，開始揭開冰底下嘅結構之謎。\n西南極嘅地質同安第斯山脈好似，南極半島係由古生代末到中生代初期，海底沉積物經過抬升同變質作用形成嘅。呢個過程係由火成岩入侵同火山活動引起嘅。西南極最常見嘅岩石係侏羅紀形成嘅火山岩：安山岩同流紋岩。就算冰床形成之後，火山活動都仲繼續，喺瑪麗伯德地同亞歷山大島都搵到證據。西南極唯一唔同嘅地方就係埃爾斯沃斯山脈，呢度嘅地層學特徵同大陸東部更加相似。\n東南極嘅地質就好多元化，包括啲超過30億年前嘅岩石，可以追溯到前寒武紀。呢度主要由變質岩同火成岩組成嘅盾地高原構成。喺呢個基礎上面，有啲比較近期（泥盆紀或者侏羅紀）堆積嘅砂岩、石灰岩同頁岩等，形成咗南極橫貫山脈。喺沿岸嘅沙克爾頓山脈同維多利亞地等地方可以見到斷層。\n南極洲主要開採嘅礦產資源係煤，有紀錄以嚟第一次發現係喺尼姆羅德探險期間，由Frank Wild喺貝爾德莫爾冰川度搵到嘅。而家我哋知道南極橫貫山脈好多地方都有低質量嘅煤。除此之外，Prince Charles Mountains有豐富嘅鐵礦石，1973年喺羅斯海嘅離岸地區仲發現咗油田同氣田。不過呢啲礦產資源根據Protocol on Environmental Protection to the Antarctic Treaty，喺2048年之前都係禁止開採嘅。\n\n**冰芯鑽探**\n喺南極洲嘅冰床度鑽探，抽取冰芯樣本嚟分析，就可以知道沉積嗰陣時代嘅大氣同氣候情況。仲可以利用鑽孔嚟測量冰床嘅移動同變形情況。\n有人話地底下嘅沃斯托克湖可能有微生物，2012年2月6號鑽探到達湖面，而家大家都等緊研究結果。另外，呢個被冰封住嘅湖面同木星嘅衞星木衞二有啲相似，如果喺沃斯托克湖搵到生命，咁可能就可以驗證木衞二都有生命嘅可能性。2008年2月7號，NASA嘅團隊開始研究生活喺Lake Untersee高鹼性水中嘅極端環境微生物。如果真係搵到嘅話，可能會影響我哋對以甲烷為主要成分嘅極寒環境中嘅外星生命嘅諗法。\n\n**隕石**\n由火星飛嚟，喺南極洲搵到嘅隕石艾倫山84001\n喺南極洲搵到嘅隕石群對了解早期太陽系嘅物質好重要。大部分都係嚟自小行星，仲有啲可能係由行星飛過嚟嘅。第一次發現隕石係喺1912年。1969年，日本調查隊發現咗9個隕石。呢啲隕石大多數係喺100萬年間跌落冰面，然後比雪埋咗，跟住經過幾個世紀，移動嘅冰床撞到山脈等地方堆積埋一齊。最後因為風化作用等原因浮咗上嚟表面先畀人發現。喺南極洲搵到嘅隕石，保存得比喺其他地方搵到嘅好好多。\n呢啲大規模嘅收集幫助我哋更加了解太陽系入面隕石嘅種類，同埋佢哋同小行星同彗星嘅關係。仲發現咗新類型同罕見嘅隕石。其中有啲係因為撞擊而由月球或者火星飛過嚟嘅。喺呢啲入面，特別係ANSMET搵到嘅艾倫山84001等，引發咗關於火星有冇微生物存在嘅爭論。隕石會記錄佢喺太空中受到嘅宇宙射線嘅歷史，所以喺實驗室分析可以知道佢跌落地球之後過咗幾耐。分析呢段時間，即係喺地球上存在嘅年代，可能會提供有關南極冰床環境嘅有用資訊。\n2006年，俄亥俄州立大學嘅研究團隊用NASA嘅GRACE衛星做重力測量，發現咗一個大約480公里大嘅Wilkes Land crater。佢哋估計呢個坑係大約2億5000萬年前形成嘅。\n\n**冰量平衡**\n南極嘅冰移動\n因為南極洲嘅地理位置，佢接受到嘅太陽照射相對比較少。所以，氣溫非常之低，水基本上都係以冰嘅狀態存在。少量降水以雪嘅形式落下，夏天唔溶嘅部分會累積，形成叫做積雪嘅嘢，最後組成巨大嘅冰床覆蓋陸地。其中一部分會以冰川流嘅形式向大陸沿岸移動，每年移動幾米到幾十米，到咗沿岸區可以去到幾百米。再過去啲，大陸上面嘅冰塊會被推出嚟形成棚冰。就算去到離岸遠啲嘅地方，氣溫都仲係好低，連海水都會結冰，所以冰差唔多全年都會保持。南極呢啲唔同類型嘅冰會影響到海平面嘅高度，同埋同全球暖化有關。\n海洋部分嘅冰每年冬天會擴大，夏天就會差唔多全部溶晒。呢啲冰係由海水形成嘅，所以當佢浮喺水面嘅時候唔會影響到海平面嘅高度。圍繞住南極洲嘅冰，佢嘅厚度變化唔係好清楚，但係範圍喺過去幾十年冇咩大變化。\n浮喺水面嘅冰唔會有影響，但係由陸地移動過嚟形成棚冰嘅冰會令到全球海平面上升。呢個效應可以被內陸降雪抵消，但係喺過去幾十年，特別係喺南極半島附近嘅沿岸地區，有大規模嘅棚冰崩塌報告。有人擔心呢啲棚冰嘅分裂可能會令到由大陸冰川供應嘅水量增加。\n大陸上面嘅冰本身就占全世界淡水嘅70%。佢會因為降雪而增加，因為流入海洋而減少。而家，西南極嘅流出量大過降雪量，慢慢令到海平面上升緊。根據1992年到2006年嘅科學調查，每年大概有500億噸嘅冰流失，令到海平面上升咗大約0.14毫米。流入亞蒙森海嘅冰川流出量大幅加速，有啲人話呢個數字可能已經翻咗倍。\n東南極係大陸嘅大部分，係個好大兼且海拔好高同埋好凍嘅地方。呢度降雪量少，最後會將冰床推向沿岸。所以東南極冰床整體嘅質量收支幾乎平衡或者輕微增加（對海平面嚟講就係下降）。不過，都有發現到喺某啲地方流出量有增加。\n\n**對全球暖化嘅影響**\n南極洲有啲地區明顯氣溫上升緊，南極半島尤其明顯。喺埃里克·斯泰格2009年發表嘅研究中，首次公布咗1957年到2006年期間南極洲整體平均氣溫升高咗0.05℃嘅結果，特別係西南極春季到夏季嘅上升幅度最大。呢個上升部分被秋季東南極嘅降溫抵消咗。\n有個研究結果提出證據，話南極洲因為人類排放嘅二氧化碳影響而變暖緊。不過，西南極表層嘅輕微變暖，唔係好容易相信會直接影響到西南極冰床對海平面高度嘅作用。反而，深海嚟嘅溫暖海水可能會影響到冰川，令佢從大陸架分離。南極半島部分對水位嘅實際影響，遠遠大過當地大氣變暖嘅影響。\n2002年，南極半島嘅拉森冰架B崩塌咗。2008年2月28日到3月8日期間，南極半島西南部嘅威爾金斯冰架有570平方公里嘅冰分離崩塌，剩低嘅15000平方公里嘅冰都可能會發生同樣嘅事。2009年4月5日嘅崩塌中，分離之前嘅冰係靠一條6公里闊嘅「筋」連接住。NASA話，過去30年南極表面冰融化最多嘅一年係2005年，當時急速融化再結冰嘅面積同加州差唔多大，可能係因為氣溫升到5℃。\n\n**臭氧層穿窿**\n由於氟氯碳化物嘅積累，2006年9月南極上空最大嘅臭氧層空洞圖像\n每年，喺南極上空嘅大氣層入面，都會見到一個臭氧集中嘅巨大衰退部分（即係臭氧層空洞）喺不斷擴大。2008年9月，呢個部分擴大到大過南極大陸，並且持續到12月尾，呢種情況以往從來未見過。\n最早發現臭氧層個窿嘅係南極地區觀測隊嘅忠鉢繁。忠鉢留意到佢所觀測到嘅臭氧量少得異常，起初佢懷疑係儀器故障，但最終發現真係臭氧量太少。佢喺1984年國際臭氧研討會上發表咗呢個發現。英國亦喺1985年通過觀測發現咗臭氧層空洞，再加上使用咗「臭氧層空洞」呢個易理解嘅詞彙，令呢個問題喺全球廣為人知。透過觀測結果，發現空洞每年都擴大，而呢個現象係因為氟氯碳化物(CFCs)喺大氣層釋放後，通過大氣環流聚集喺南極，呢個過程已經確認。\n有幾個研究指出，呢個臭氧層嘅破壞可能會對南極同埋南半球造成氣候變化。平流層嘅臭氧層會吸收大部分嘅紫外線。如果呢個臭氧層喺南極上空變少，會令到當地平流層溫度下降大約6度。呢個變化會令圍繞南極大陸嘅西風（極渦）變得更強，將冷空氣鎖喺南極大陸內部，從而令東南極嘅冰原溫度下降。相對嚟講，南極半島附近嘅溫度會上升，促進冰雪融化。根據呢個理論，臭氧層破壞會增加極地受到紫外線嘅照射，而極渦效應增強，可能令南極大陸沿岸嘅海冰反而增加。\n\n**註**\n\n**疏仕**\n\n**出面網頁 ==", "ground_label": "yue"}
{"text": "周星馳（zau1 sing1 ci4；Stephen Chow，），花名星爺（sing1 je4），係香港一個電影演員同導演。佢曾經屢破票房紀錄，因而又稱做「星爺」。\n佢唔少戲嘅劇情都有一個共通點：開始時主角都好輕浮，一係就不學無術，一係就係小無賴（唔會大奸大惡，但係就賤到死）。跟住佢會俾人整到好慘，之後就會去修行，修行返嚟武功就會大增，個人亦踏實好多，打贏啲敵人之後就會退出江湖，過返啲平凡嘅生活，有種「大隱隱於市」嘅味道。\n\n**演藝生涯**\n周星馳細細個就好崇拜李小龍，由嗰時開始已經嚮往成為一個專業嘅演員，所以中學畢業之後就參加咗TVB藝員訓練班嘅考試，但俾人淘汰。落選後嘅周星馳四圍咁搵窿路，終於畀佢成功入讀TVB藝員訓練班第11期嘅夜訓班。喺1982年畢業後，跟著吳孟達及星仔俾人擺咗去做兒童節目《430穿梭機》，同埋最多只係喺幾部電視連續劇做下臨記。不過睇返喺《430穿梭機》入面有個環節叫做《黑白殭屍》，其實嗰時星仔扮演嘅黑殭屍已經開始俾人認識佢嘅喜劇嘅天份。直到1986年周星馳先至有機會參演一套單元劇《哥哥的女友》，跟住慢慢再有機會喺其它劇集做吓配角，好似《生命之旅》、《鬥氣一族》、《阿德也瘋狂》、《大都會》等等。\n1989年，周星馳終於有機會主演《蓋世豪俠》，喺劇入面初顯無厘頭風格；佢喺劇中經常講嘅「坐低飲杯茶，食個包」成為咗當時嘅流行口頭禪。同年喺另一套電視劇《他來自江湖》入面，星仔更大展功力，演譯喜劇角色「何鑫淼」（讀「何音秒」；劇入面啲人叫佢做「金水」），成為香港連續劇嘅一個經典人物。呢一刻周星馳嘅無厘頭演技開始受人注意。呢套劇入面，星仔同吳孟達（人稱「達哥」或「達叔」）嘅父子組合極之搞笑，兩人嘅合作亦因為呢套劇而開始大受觀眾歡迎，奠定咗日後合作無間嘅拍檔關係；甚至到後來星仔拍電影紅咗之後，呢對熒幕父子更加喺鏡頭外上演一場別開生面嘅上契，就係做後輩嘅星仔反過嚟做契爺，而做前輩嘅達叔反而係契仔，成為當時娛樂圈嘅一時佳話。\n1988年周星馳喺李修賢他嘅提攜下演出電影《霹靂先鋒》，重因為呢套片而勇奪第25屆金馬獎嘅最佳男配角。1990年導演劉鎮偉趁住賭片風潮，請咗星仔同達叔搭檔演出《賭聖》一片，套戲只係食返賭片嗰條水加埋喜劇路線，開頭以為觀眾反應只會一般，但係估唔到最後個票房竟然高達41,326,156港元，大破當時嘅香港票房紀錄。1991年《逃學威龍》再次大破香港票房紀錄，周星馳同埋周潤發、成龍三個當時得令嘅電影演員俾人合稱做「雙周一成」。之後由星仔主演《家有囍事》、《審死官》重屢破票房紀錄。喺1992年，周星馳主演嘅幾部電影囊括香港票房排行榜嘅前5名，夠嗮風光。\n響馬拉嘅周星馳\n九十年代中期，由於港產片嘅產量慢慢減少，周星馳電影嘅產量亦都受到影響，不過亦都標誌住星爺參與編導工作嘅開始。早喺1994年嘅《國產凌凌漆》，周星馳就初次有份以導演嘅名義出師；其後嘅《大內密探零零發》、《食神》、《喜劇之王》幾套戲，周星馳都有參與幕後編導嘅工作。1993年到1995年係星爺嘅全盛時期，不過到咗95年嘅《百變星君》、《回魂夜》就開始有走下坡嘅趨勢。直到2001年，周星馳首次全權執導嘅《少林足球》一出，喺香港嘅票房就已經高達60,739,847港元，又再次打破香港華語片紀錄。星爺重憑呢部片獲得第21屆香港電影金像獎最佳男主角、最佳導演、最佳影片等幾個大獎。\n到咗2004年，周星馳身兼電影監製、導演、編劇同埋主演嘅《功夫》，再爆香港票房紀錄61,278,697港元，打破埋《少林足球》所創下嘅香港華語片票房紀錄。而周星馳因為呢部片而奪得第42屆金馬獎最佳導演、最佳劇情片等殊榮，重入圍第63屆電影金球獎嘅最佳外語片，真係可以講得上叫好又叫座。\n\n**影響**\n周星馳響華人影壇係一個極具代表性嘅人物，原因係不少華人已經視「周星馳」等於係「喜劇」。佢嘅笑片好多人睇，係噉破票房紀錄，唔少香港人平時同人傾計嗰時，都不自覺用周星馳嘅對白，例如「你講嘢呀？」就出自周星馳嘅電影，意思係「你係咪喺度吹水？」\n同時，周星馳嘅電影亦都令到喜劇成為繼動作片後香港嘅電影主流，後期片商開嘅戲，亦都多咗笑片。外地電影人一諗起港產片就諗到動作片同搞笑片，原因係港產片只有呢兩種戲先至真正影響全球。尤其係周星馳非常尊敬李小龍，所以佢嘅戲有唔少嘅鏡頭都係特別向李小龍致敬，例如安排某啲角色着李小龍式嘅衫，或者扮佢嘅武打動作。喺日本，除咗李小龍之類好受歡迎之外，自少林足球之後，周星馳嘅戲亦有好大嘅影響。喺嗰度甚至有位名作家將自己嘅筆名改做「馳星周」，以表示自己係周星馳嘅忠實Fan屎。\n佢拍嘅戲除咗好多人買飛入場睇之外，重有學界專門研究佢嘅電影，重將周星馳定性為藝術家。由於佢喺咁多部戲入面都係以小人物由低做起，再加上佢自己低微嘅出身，所以唔少人都會當周星馳喺香港草根階層由低做起嘅表表者，亦有人將周星馳睇成香港精神嘅象徵。\n\n**演出作品**\n\n**電視劇（無綫電視）**\n 1982年：天龍八部\n*1982年：430穿梭機- 1983年：射鵰英雄傳- 1988年：鬥氣一族- 1989年：蓋世豪俠- 1989年：他來自江湖- 1990年：孖仔孖心肝\n\n**電影**\n周星馳主演或者參與過嘅電影大概有50部。- TBA年 : 功夫 2- 2019年：新喜劇之王- 2017年：西遊·伏妖篇- 2016年：美人魚- 2013年：西遊·降魔篇- 2008年：長江7號- 2004年：功夫  - 2001年：少林足球  - 1999年：喜劇之王、玻璃樽（客串）、千王之王2000- 1998年：行運一條龍- 1997年：97家有囍事、算死草- 1996年：大內密探零零發、食神- 1995年：西遊記第一百零一回之月光寶盒、西遊記大結局之仙履奇緣、回魂夜、百變星君- 1994年：破壞之王、九品芝麻官、國產凌凌漆   - 1993年：逃學威龍3之龍過雞年、唐伯虎點秋香、濟公- 1992年：漫畫威龍、家有囍事、逃學威龍2、審死官、鹿鼎記、鹿鼎記2之神龍教、武狀元蘇乞兒- 1991年：整蠱專家、龍的傳人、賭霸、新精武門1991、逃學威龍、賭俠2之上海灘賭聖、情聖、豪門夜宴（客串）、非洲和尚（旁白）- 1990年：望夫成龍、一本漫畫闖天涯、龍鳳茶樓、風雨同路、咖喱辣椒、小偷阿星、師兄撞鬼、賭聖、無敵幸運星、江湖最後一個大佬、賭俠- 1989年：龍在天涯、義膽群英、流氓差婆- 1988年：霹靂先鋒、捕風漢子、最佳女婿\n\n**得獎記錄**\n 2005年：台灣金馬獎：最佳導演《功夫》- 2001年：香港電影金像獎：最佳導演、最佳男主角、傑出青年導演《少林足球》- 2001年：香港金紫荊獎：最佳導演《少林足球》- 1997年：香港金紫荊獎：最佳男主角《西遊記大結局之仙履奇緣》- 1992年：亞太影展：最佳男主角《審死官》- 1988年：台灣金馬獎：最佳男配角霹靂先鋒\n\n**經典對白**\n\n**《功夫》**\n 砂煲咁大個嘅拳頭你見過未，連我自己都驚呀！- 一支穿雲箭，千軍萬馬來相見！\n\n**《九品芝麻官》**\n 如花\n註：因為好多套星爺嘅戲都有搵佢老友李健仁扮女人做「如花」，所以而家呢個名已經普遍成為醜樣嘅代名詞，重要通常係指女性。- 甲：我未同你嗌交，你食我嘅住我嘅痾我嘅瞓我嘅，你重溝我啲女你係咪人嚟？　乙：係佢話做雞做到悶，做到冇癮，我家下安慰佢啫，你都係雞，重係隻老雞添，有冇曾幾何時覺得空虛覺得寂寞覺得凍丫？／甲：有……關你咩事呀？　乙：唔關我事？我做雞竇都想雞乸好，佢一冇心機就待慢啲客，啲客就會嬲，一嬲就唔嚟，唔嚟就執笠，執笠我就瞓街，你夠膽話唔關我事？／甲：你駁我咀？因住收尾嗰兩年！　乙：收尾兩年同你執骨！／甲：因住生仔冇屎窟！　乙：冇屎窟個仔係同你生嘅！／甲：我睇你惡得幾耐！　乙：惡到你斷氣為止！／甲：我…　乙：你冇化妝好過化妝，做鬼好過做人！ ／甲：你…　乙：我做人夾到你抽筋 做鬼嚇到你失魂\n呢段係包龍星練成鬥鬧交絕技之後，同龜婆鬥鬧嘅對白其中之一二。- 皇帝將蘋果擺在官員頭上，要包龍星用飛刀掟蘋果時，包龍星：可唔可以蒙住眼？ 皇帝：莫非噉樣掟會準啲？ 包龍星：皆因我見到血會暈！- 方唐鏡：打我阿笨﹗（包龍星即刻衝埋去打佢一身）- 包龍星對大太監李連英講：你呀，檸檬頭，蝠鼠眼，秤鈎鼻，八字眉，葵扇耳，hoe4 doe1嘴，老薑牙，燈芯頸，鴛鴦膊，長短手，高矮腳，雞胸狗肚飯桶腰！我係你就死咗佢啦！叻到抆，除褲瞓，周身囉柚印，抵你插住碌棍咯！- 包龍星對大太監李連英講：你老母湊大你咁辛苦你走去做太監就是為不孝，唔尊重老佛爺就是為不忠，你呢個不忠不孝嘅死人妖坐響度an3 an3腳做咩呀！- 常威：你條仆街跣我？包龍星：跣你咪跣你囉﹗- 包龍星：我有今日都係多得皇上嘅提攜，我對佢都非常之掛念，好在我重收埋皇上呢條龍底橫，聞一聞格外醒神，索一索舒筋活絡，laai2一𦧺唔會兩頭擺添！- 有為：講句有水準啲既   包龍星：干燒伊面食咗未? \n\n**《唐伯虎點秋香》**\n 9527\n唐伯虎做書僮華安之前嘅僕人編號。- 小李飛刀個老母，哦，原來係小李老母飛刀。\n註：小李老母喺廣東話入面係粗口嘅諧音。- 唐伯虎：燒雞翼，我鐘意食。\n但係你老母講你就快釘\n唐伯虎母：越係快釘之所以越要整多隻，如果而家唔食以後無機會再食。\n你真係就快釘？唐伯虎：我真係就快釘！\n全部：如果而家唔食以後無機會再食。\n註：呢段其實係一首歌嚟。- 小強！小強你點呀小強？小強你唔可以死㗎小強！我同你相依為命、同甘共苦咗咁多年，一直當你係親生骨肉一樣供書教學，估唔到今日白頭人送黑頭人。\n註：小強喺戲入面係一隻曱甴。- 稟夫人，小人本住在蘇州嘅城邊，家中有屋又有田，生活樂無邊，點知個唐伯虎，佢橫蠻不憸點，勾結官府目無天，巧取豪奪我家田，我阿爺同佢翻面，慘被佢一棍來打扁，我阿嫲鬧佢欺善，更被佢捉了去唐府，強姦了一百遍，一百遍！最後重懸樑自盡慘無邊，佢還將我父子，逐出了家園，流浪到江邊，我為求養老父，袛有獨自行乞在廟前，點知個唐伯虎，佢實在太陰險，知道此情形，竟派人來暗算，把我父子狂毆在市前！小兒身壯健，殘命得留存，可憐老父魂歸天，此恨更難言，為求葬老父，唯有賣身為奴更作賤，我一面勤賺錢，一面讀書篇，發誓把功名盡顯，手刃仇人意志堅，從此【唐寅詩集】伴身邊，我銘記此仇不共戴天！ \n呢段係劇中唐伯虎以敲擊樂嚟表演嘅數白欖內容。\n\n**《一本漫畫闖天涯》**\n 你老豆有身紀紀紀紀，恭喜恭喜\n（歌嚟嘅）\n\n**《家有囍事》**\n 巴黎鐵塔反轉再反轉- 無定向喪心病狂間歇性全身機能失調症，簡單啲嚟講即係腦震盪！- 醉拳甘迺迪，即係南拳北腿孫中山嘅下集- 媾女就好似食煎雙蛋噉，嗱跳緊繩呀（將隻碟上下郁郁吓）！媾完（用手指撩勻兩隻蛋黃），要即刻食（用咀啜），食得呢（黏喺鼻尖嘅蛋黃汁都舐埋），唔好嘥！- 阿諾「豬」－－華生力「啤」- 邊個淫蕩啊？你淫蕩！邊個淫蕩啊？我淫蕩！- 我愛你- 人生有個真正朋友的確好極！飲勝！- 生仔好痛㗎\n\n**《賭俠》**\n 各位觀眾，五條煙！- 你睇我唔到！你睇我唔到！總之你硬係睇我唔到！ - 昨日，我菲律賓工人行過街市，聽到有個賣魚佬講話有條友仔叫做賭神，係你。哈哈……我當堂嚇一跳，然後得啖笑。呢個世界，居然有人自稱為賭神，噉即係分明當我流唧！嗱！我就叫賭聖，你賭啤都要帶隱形液晶體眼鏡，我呀睬你都嘥氣，直情睇穿牌嘅，呢啲就叫特異功能。呢度有隻煙士，只要我輕輕一捽，就即刻變為一隻皺咗嘅煙士，因為我未發功呀嘛，發咗功變副麻雀出嚟都得。你話我講嘢無厘頭，我夠話你瞓醒戇㞗㞗咯。望咩呀？條氣唔順呀？發個輪嚟大家研究下。當然，你要補番一百幾廿萬過我就唔再講㗎啦。啤咩呀？學嘢唔使錢呀？抄低我聯絡電話係︰(香港)3345678，我再重覆一次係︰(香港)3345678。你唔搵我我無所謂，因為呢啲係你嘅損失。十點鐘後唔好打嚟，因為我瞓咗！\n- 逝去感情如何留得住，半點痴情遺忘殊不易，更多悽悽慘慘的遭遇，我不知道，冚家剷！\n註：呢段係香港女歌手徐小鳳當年名曲《變色感情》嘅歌詞，最尾改篇咗少少。 - 刀仔鋸大樹。- 你吹得我脹咩？答：吹你唔脹- 我講個幾多次用特異功能贏返嚟嘅錢只可以做善事唔可以使㗎嘛！答：我知，第一次就衰，第二次就仆街，第三次就冇命呀嘛！- 有冇搞錯呀，成日揼男人底褲落嚟，屋企冇女人㗎？- 大命大命！嗱係咪呀，我都話仆硬㗎啦，你依家信我啦！重未重未！做咩呀！仆街囉！唔係啩！\n\n**《少林足球》**\n 你快點回去火星吧！地球很危險呀！ \n註：要用唔咸唔淡嘅普通話讀出嚟。- 開心嘅時間過得特別快，又係時候講拜拜。- 喺呢個 Moment，我要爆啦！\n醬爆喺跳舞前嘅一句爆發性說話。適用於任何將要「爆」嘅情況，例如：發脾氣、起跑、去廁所……等。\n\n**《西遊記》系列**\n 「曾經，有一份好真誠嘅愛情擺喺我面前，但我無好好咁去珍惜，等到失去嘅時候先至後悔莫及，人世間最痛苦嘅事情莫過於此。如果上天能夠畀我一個重新嚟過嘅機會，我會同嗰個女仔講三個字：『我愛你』。如果係都要喺呢份愛加上一個期限，我希望係，一萬年。」 - 做咩呀？你愛呀？你愛要出聲先得㗎，你愛我畀你，你唔愛我當然唔會畀你啦！無理由你話愛我唔畀你，你唔愛我畀你㗎嘛！大家講道理丫嘛！嗱，我數三聲，你話愛唔愛喇喎。- 你係葡提子？ ／唔係！我係菩提老祖！／咩唔提老母話？／你講粗口？我係菩提老祖化成抽葡提子嚟打救你㗎！嗰兩個係妖精嚟，唔信攞我塊照妖鏡去照就知啦！／我妖你老母塊鏡！撻咗我抽葡提子！噉我抽葡提子喺邊？／我咪你抽葡提子囉！／大聲啲！ - 世間上，人同妖都有阿媽生嘅，人嘅阿媽叫人阿媽，而妖嘅阿媽就叫妖阿媽。- 唐僧（羅家英）唱：「Only you~ Can take me 取西經~ Only you~ 能殺妖精鬼怪~ Only you，能保護我，唔使俾~ 啲蚌精蟹精depp(食)我~ 只有你咁勁，就是only you~」\n\n**《食神》**\n 鹼水麵冇過冷河，所以成碗湯有鹼水味。魚蛋亦都冇魚味，但係你為咗掩飾，專登加啲咖喱汁將佢做成咖喱魚蛋，但係噉做太天真，因為你煮嘅時間唔夠，咖喱味根本只係喺表面，而冇入到裏面，掂到湯之後重要沖走埋。好好哋一粒咖喱魚蛋，俾你整到冇魚味亦都冇咖喱味，失敗！蘿蔔冇揀過，太多渣，失敗！啲豬皮又煮得太腍，冇咬口，失敗！啲豬紅sung1 pou3 pou3，一夾就散，失敗中嘅失敗！最慘係啲大腸，入面都重未通乾淨，重有嚿屎，你有冇攪錯呀？喂！屎呀，屎呀喂！（跟住莫文蔚畀卷紙巾佢，話：攞去抿乾淨佢囉。）\n- 佢高傲，但係宅心仁厚；佢低調，但係受萬人景仰；佢可以將神賜畀人嘅火運用得出神入化，做出堪稱火之藝術嘅超級菜式！究竟佢係神仙嘅化身，定抑或地獄嚟嘅使者？無人知，但係有一樣嘢可以肯定嘅，每個人都會畀一個稱號佢－食神！\n- 俾你估到我重叫食神？！- 爭咩呀？兩樣溝埋變做瀨尿牛丸啊～笨！- 少林寺十八銅人！（少林寺十八銅人每逢擺陣時大叫。注意嗰陣係得頭三個人耍功夫，後面有啲做緊金雞獨立，有啲拎摺凳猛車周星馳）\n*方丈份人好小氣！\n\n**《整蠱專家》**\n 整蠱道具：\n無敵整蠱箱：收埋整蠱道具\n誠實豆沙包：食咗會講真話\n謊言豆沙包：食咗會講大話\n遙控電流蕉：令對方拎兩隻蕉喺手，再經由遙控發出強勁電流\n忌廉血滴子：忌廉血滴子會好似傳統血滴子一樣不停轉，但罩住敵人個頭，會放出過期忌廉！\n慚愧波板糖：食咗會大聲噉講出自己以前所做嘅錯事\n淫賤不能移：食咗之後會變得極度鹹濕\n肌肉硬化針：打針之後肌肉會變硬\n超級戇膠膠：會黐住地面動彈不得\n霹靂金鋼拳：被打嘅人會遠遠噉彈開\n紅粉迫擊炮：射出紅色粉末- 我交個女朋友畀你你帶佢嚟睇九點半，我交個老母畀你你咪帶佢嚟睇十一點半？！- 我嘅真正身份係，改進社會風氣，風魔萬千少女，提高年青人嘅內涵，刺激電影市道，玉樹臨風嘅整蠱專家古晶，英文名叫Jing Koo。我根本唔係你個仔，我老豆叫古九寒，我老母叫吳係波，我係金默基高價請返嚟整蠱你兩仔爺令到你哋唔可以同程樂兒一齊嘅人。- 喺古晶嘅公司內討論時：\n古晶：我發過好毒嘅誓：呢世媾唔到女！\n女（邱淑貞飾）：你媾唔到女，我咪畀你媾囉，如果唔係我一世都媾唔到仔囉，噉得未？\n古晶：得！夠爽快！不過我重有一個要求﹗\n女：乜野呀？\n古晶：你可唔可以整整容先？\n女：（一巴星落去）\n（*註：部分字眼可能會記錯）\n\n**《國產零零漆》**\n 古時有關雲長全神貫注捉象棋刮骨療毒，今日有我零零漆聚精會神睇鹹帶鋤骨攞彈頭。- 呢支係倒後槍，一開就向後射㗎。呢支叫古惑的槍，佢會一次向前射一次向後射梅花間竹噉嚟㗎。- 嗱！好似呢個Model F40噉，表面上，佢係一個大哥大電話，實際上，佢係一個鬚刨，方便我出席一啲宴會埸合，能夠神不知鬼不覺噉剃鬚…呢個鬚刨Model 911，表面上，係一個鬚刨，實際上，佢係一個風筒…（再指住第二個風筒）而呢個風筒只係表面嘅掩飾，事實上，佢亦係一個鬚刨，問你死未？\n- 呢支唔係普通嘅電筒，呢支係唔使電芯嘅太陽能電筒！喺有光源嘅時候佢會着，冇燈佢就絕對唔會着。如果想佢着，只要攞個電筒出嚟照住佢…噉佢就會着啦！\n- 我費一生嘅精力，集合十種殺人武器於一身嘅︰超級武器霸王！！產品編號︰「攞你命３０００」，經已研究成功咗啦！西瓜刀、單車鏈、火藥、硫酸、毒藥、手槍、手榴彈、三角銼……每樣都係獨當一面嘅武器，家下集合埋一齊，問你死未？\n註：所謂超級武器霸王，其實只係將以上嘅十大武器用禾稈草縛埋一齊。\n- 唉，你噉樣「座」（做）係無用㗎，好似你呢啲咁「猝」（出）色嘅「難」（男）人，無論匿埋喺邊，都好似漆黑之中嘅螢火蟲一樣，咁鮮明，咁「猝」（出）眾。你憂鬱嘅眼神，唏噓嘅鬚根，神乎奇技嘅刀法，同埋嗰杯 Dry Martini……都已經將你深深噉「猝」（出）賣咗。雖然你係咁「猝」（出）色，但係行有行規，無論點，你都要找埋尋晚條過夜數，叫雞唔使畀錢呀！？\n好靚表姐對凌凌漆講。- 漆：咁多年啦，我以為國家已經將我忘記咗。　長官：點會呢，就算係一條底褲一張廁紙都有佢嘅作用。　漆：呢個比喻真係一流。- DRY MARTINI 唔該。望咩唧攞過杯嚟啦，望喎，離嗮譜嘅你呢啲，望喎，真係。- 喼神！- 聞西：阿漆，呢十年你一直都做豬肉佬呀？ 阿漆：應該話係一個唏噓嘅豬肉佬。 聞西：我又何嘗唔係一個坎坷既賣菜仔呢，好彩我有份兼職，喺中央精神病研究所做研究工作。 司令：負責做啲咩呀？ 聞西：俾人研究。 司令： 不錯！\n\n**《逃學威龍》**\n 周星星遙距作弊- 星：即刻話我知呢啲係咩嚟！　細龜：港幣！　星：我夠知囉！　細龜：知你又問？- 星：你哋最叻係咩嘢？ 細龜+另一位同學：溝女！- 星：溝女係為咗咩呀？ 玩吖嘛！\n\n**《回魂夜 (1995年電影)》**\n商場間精品店十點關門，佢哋習慣朝早至少存啲錢入銀行嘅，噉我哋一於聽晚去爆佢格，Yeah！唔好！格離花店好啲。點解呀？花店條女個波好大㗎，姦佢！妖！點解成世人都係噉㗎你？聽晚爆佢格。爆完格，再姦佢？爆完格咪有錢咯，有錢咪去叫雞囉，做人有啲原則好唔好？叫完雞，再姦佢。哦～～～- Leon：我要個豉汁蒸橙。啊，要多個椒絲腐乳西瓜，少辣好啦。- Leon：捉鬼用保鮮紙，打鬼用朱古力。- Leon：保鮮紙含有一種硝酸氧化硫，可以將鬼嘅能量分子包住。\n\n**參考**\n\n**出面網頁**\n  星樂園-周星馳台灣忠實Fans論壇-  星星幫-周星馳國際影友會台灣分會- 7230- 0159507- 223019- stephen_chow- ZhouXingchi- 1048026- 893017-  風雪中的故居／周星馳，好一個香港影壇神話！-  風雪中的故居／《功夫》，周星馳的「真功夫」？\n類:香港電影導演\n類:香港電視男演員", "ground_label": "yue"}
{"text": "單車\n單車（Bicycle），又叫雙轆車、雙輪車、腳車、自行車，係兩轆嘅腳踏車，人力踩郁，需要少少平衡力先可以踩。\n而用單車就叫踩單車。踩單車嘅人就係單車手，而參與單車比賽嘅就係單車選手。\n\n**簡史**\n\n**由槪念到兩輪木馬**\nLaufmaschine\n最早追溯到十五世紀，已經有「騎住一部兩轆車作代步」嘅槪念圖。例如達文西嘅學生Gian Giacomo Caprotti da Oreno喺1493年畫嘅設計圖。但一般相信，1817年至1818年之間德國人Karl Drais男爵發明嘅Laufmaschine先至係單車嘅始祖。但係呢種兩輪木馬並無傳動裝置，要靠騎手雙腳撐地推郁架車。\n\n**1830年代**\nVelocipede\n第一部真正靠騎手踩腳踏帶動車轆轉動嘅單車應該係蘇格蘭人Kirkpatrick Macmillan嘅後輪驅動單車。呢部單車以一系列踏板同槓桿構成傳動系統，同現代以鍊條傳動嘅單車好唔同。\n\n**前輪驅動以及Penny-farthing**\nFile:1937 George VI penny.jpg|Penny\nFile:Farthing 1946 GeorgeVI Wren.JPG|Farthing\nFile:Lallement-serpentine-velocipede.gif|Pierre Lallement's Pedal Machine\nFile:Velocipede_for_Ladies.png|Pickering and Davis's pedal-bicycle for ladies\nFile:Ordinary_bicycle01.jpg|Penny-farthing\n1860年代至1890年代期間，流行前輪驅動嘅單車。由於前輪直徑直接影響騎手每踩腳踏一圈單車前進嘅距離，所以單車前輪越嚟越大。由於前輪比後輪大好多，尤如將當時英國兩款硬幣（Penny同Farthing）擺埋一齊咁，所以呢類單車叫 Penny-farthing。\n高重心帶嚟安全問題，騎手一旦炒車會受重傷，所以當時踩單車係一項攞條命嚟較飛嘅玩意。\n\n**「安全單車」同其後**\nFile:1888_Rover_Safety_Bicycle_Coventry_Transport_Museum.jpg|博物館中嘅 Rover\nFile:L-Hochrad.png|Penny-farthing vs Rover\nFile:Bicycle evolution-numbers.svg|單車進化圖\n1885年，英國人John Kemp Starley將旗下生產嘅單車改用鍊條同齒輪嚟驅動、又裝配直徑統一嘅前後轆；新設計單車以 \"Rover\" 之名推出市場，反應熱烈。由於比起 Penny-farthing，\"Rover\" 踩起嚟較為安全穩定，所以後嚟 \"Rover\" 單車被稱為「安全單車」。\n1888年，蘇格蘭人John Boyd Dunlop發明咗充氣式車胎，令行車舒適性大增。\n因為踩單車唔再係玩命嘅危險玩意，單車活動亦開始普及。\n十九世紀末至二十世紀初，斜躺單車（Recumbent bicycle）面世，由於呢種單車喺風阻以及車手發力等各方面都具有優勢，以至國際單車聯會（Union Cycliste Internationale，UCI）喺1934年禁止呢類單車參賽。\n1910年代，單車變速器面世。\n\n**單車基本結構**\n單車各部分嘅名（英文）\n一架典型單車嘅基本結構包括車架、傳動系統（包括車轆、外內輪胎、腳踏、單車鍊、齒輪）、燮位 / 座椅、制動系統、手柄，成個結構組合由 1885年第一部有鏈單車出現之後冇乜變過\n。不過𠵱家嘅設計細節上已經改進咗好多，好似用電腦幫手設計；現代物料（鈦，碳纖維）；個人化、特別用途設計等。\n單車響歷史上有佢嘅影嚮力，無論喺文化或者工業嘅範疇。早期嘅造單車用當時嘅技術，家下研究、設計、造單車嘅科技唔單止用咗現代嘅技術，重提出啲嶄新嘅概念。\n\n**單車用途及種類**\nFile:Giant bike that Alexander Vinokourov used 20060203.jpg|公路單車\nFile:Brosen city bicycle.jpg|實用單車\nFile:Left side of Flying Pigeon.jpg|中國天津飛鴿PA-02單車\nFile:Reiserad-beladen.jpg|旅行單車\nFile:BMC TF01 2012.jpg|山地單車\nFile:Oldingbicycle(2009.09.10).JPG|摺疊單車\nFile:BMX bicycle.JPG|BMX\nFile:Corsa bacchetta.jpg|鈄躺單車\nFile:Bicycle performance in Macau.jpg|單車表演\n單車最先響 19世紀嘅歐洲出現；到咗而家，全世界嘅單車有成十億架。係世界各地主要嘅交通運輸工具，好似中國大陸同荷蘭咁。踩單車作為消閒活動亦大受歡迎，單車嘅其他用途有：畀細路玩、運動（keep fit）、速遞員送速遞、郵差派信、警察巡邏、緊急醫療、軍事用途、單車比賽……\n今日嘅單車，因應唔同嘅用途而發展出唔同類型嘅單車。例如室內場地競賽單車、公路賽單車、山地單車、貨運單車等等。\n\n**電動單車**\n單車嘅動力係人用腳踩，即係人力。為咗唔使踩咗咁辛苦或者慳力，有人就將細型嘅電動摩打安喺單車之上，提供有限嘅動力，電動摩打同電池一般好細同唔起眼，同普通嘅單車差唔多。\n\n**震骨車**\n震骨車（或者叫骨震車）係一個1860年代嘅名，指第一種真係有單車嘅腳踏，製造商叫佢哋做velocipedes。「震骨車」指嘅係非常唔舒服嘅踩車感受，因為佢哋用咗硬嘅熟鐵車架同埋木製嘅車轆，車轆仲有鐵製嘅車軚。\n\n**歷史**\n所謂嘅「震骨車」喺1860年代喺法國發明，第一間整嘅公司係Michaux公司，由1867年到1869年 ，嗰陣時係第一次單車熱潮單車熱潮嘅時候。嗰段時間，好多其他人都學人整震骨車。喺1869年夏天之後，震骨車就開始唔受歡迎，喺1870年俾另一種單車換走，嗰種單車叫做「ordinary」、「high-wheel」或者「便士單車」。\n而家好少有原裝嘅震骨車剩低，大部分喺第一次世界大戰期間都俾人熔咗佢變廢鐵。 間唔中出現嘅震骨車價錢都好貴，通常賣到五千蚊美金左右。date=April 2018\n\n**設計**\n震骨車嘅結構同Dandy horse好似：木製車轆，鐵車軚，同埋熟鐵嘅框架。正如個名暗示，震骨車真係勁唔舒服，但係都叫做舒服咗啲啲，因為佢哋用咗一條長而扁平嘅彈簧嚟支撐鞍座，吸收咗爛路嘅震盪。震骨車仲有制動器，一個金屬槓桿，用一個金屬槓桿，將塊木墊壓落後轆度。前轆嘅車軸喺潤滑嘅青銅軸承入面轉，有啲仲整咗細細個潤滑油箱，可以將浸咗油嘅羊毛啲油吸入軸承，令佢哋轉得順啲。就好似高轆單車喺19世紀後期開始興起咁，震骨車都係前轆驅動，但係比較起嚟，佢哋嘅車轆細啲（得嗰1米左右），而且都幾重，輕型型號都重order=flip或者仲重。\nFile:Boneshaker, European, circa 1868.JPG|歐洲「震骨車」單車，約1868年。\nFile:Velocipede Michaux-1.jpg|Michaux 震骨車有條直嘅下管同埋羹制。\nFile:Estonian Sports Museum.jpg|便士單車，喺愛沙尼亞體育及奧林匹克博物館（塔爾圖，愛沙尼亞）。\n\n**參考**\n\n**睇埋**\n 單車徑- 三輪車", "ground_label": "yue"}
{"text": "基里地馬地島嘅相（由美國太空總署喺國家太空站嗰度影嘅）\n（Kiritimati）係太平洋一個珊瑚礁。占士曲喺1777年12月24號發現呢個島，所以叫做聖誕島。響珊瑚礁之中，用陸地面積來計，佢係世界最大嘅。唔單止咁，佢重係現存最古老嘅珊瑚礁。響1956年到1962年之間，英國同美國喺呢度做核試。個島今日係屬於基里巴斯。\n基里地馬地亦係世界上最早迎接新年同埋日出嘅地級市。佢喺立國之後，時區一直係UTC-10，直到1994年12月30號，基里巴斯政府宣佈將佢本國時區改成UTC+14而跳過咗1994年12月31號而直接入咗1995年元旦。另外，佢雖然同兩個美屬無人島——豪蘭島同貝克島只係一海相隔，但係有26個鐘頭時差。", "ground_label": "yue"}
{"text": "從國際太空站觀察颶風伊莎貝爾（2003年）。從太空嘅景觀可以清楚睇到熱帶氣旋嘅特點，包括風眼、眼壁同埋周圍嘅雨帶。\n熱帶氣旋（tropical cyclone）係一種低氣壓天氣系統，喺熱帶或亞熱帶海域（例如太平洋，北大西洋，印度洋）形成，佢嘅能量嚟自水蒸氣冷卻凝固嗰陣放出嘅潛熱。移動就主要係受到科氏力同其他大尺度天氣系統嘅影響，最終會喺海上消散、轉化做溫帶氣旋或者登陸後喺陸上消散。登陸嘅熱帶氣旋可以造成嚴重嘅財產或者人命傷亡，係由天氣引發嘅天災之一。不過熱帶氣旋亦係大氣循環其中一個組成部分，將熱能由赤道地區帶去高緯度。\n熱帶氣旋嘅環流受科氏力影響而圍住中心旋轉。喺北半球，熱帶氣旋沿逆時針方向轉，而喺南半球就順時針咁轉。\n\n**名**\n熱帶海洋上高產生嘅氣旋統稱「熱帶氣旋」，但喺唔同嘅海洋有唔同嘅叫法，例如北太平洋西部嘅叫做「颱風」（英文：typhoon），北大西洋嘅叫「颶風」（英文：hurricane），印度洋嘅叫「氣旋風暴」（英文：cyclone）。菲律賓人叫佢做「baguio」，澳洲土著叫法係「willy-willy」。\n據香港天文台總學術主任呂永康所寫，古代漢文文獻顯示，古時冇明確區分「颱風」同「颶風」，好難準確斷定東亞氣象史上幾時開始用「颱風」呢個詞。到明代為止，文獻都係寫「颶風」，冇寫「颱風」嘅。清代開始有文獻以「颶風」來描述春季出現嘅短暫狂風，並以「颱風」來形容夏季較為持續嘅強風。\n1950年香港天文台出版嘅《本港風暴訊號》\n喺香港，歷史文獻顯示，「颱風」同「颶風」試過係通用嘅。例如1950年天文台出版嘅《本地風暴訊號資料冊》就寫住當時十號風球個名叫做「颶風或颱風訊號」（表示風力將達到颶風或颱風程度，風速每個鐘64海里（118公里）或以上）。自1960代中期至1970年代開始，天文台統一用「颱風」作為熱帶氣旋強度嘅分類，而「颶風」就 kaai3 來描述某一地點所感受嘅風力。\n\n**分類**\n香港天文台將熱帶氣旋分成6種。\n\n**防災**\n會打風嘅地方通常都有一系列措施應對熱帶氣旋吹襲。喺香港，當八號或以上嘅警告信號發出嗰陣，多數人就唔使返工、返學。喺澳門，8號風球發出個話，學校停課。呢D額外嘅唔使做嘅日期，俗稱「風假」。\n\n**註**\n\n**參考**\n\n**出邊網頁**\n 香港天文台： 熱帶氣旋主頁\n**  最新熱帶氣旋警告及有關資料- 台灣交通部中央氣象署： 颱風百問", "ground_label": "yue"}
